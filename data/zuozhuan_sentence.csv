段落,小句,内容
隱0.0,0,惠公元妃孟子
隱0.0,1,孟子卒，繼室以聲子，生隱公
隱0.0,2,宋武公生仲子
隱0.0,3,仲子生而有文在其手，曰爲魯夫人，故仲子歸于我
隱0.0,4,生桓公而惠公薨，是以隱公立而奉之
隱1.1,0,元年春，王周正月，不書即位，攝也
隱1.2,0,三月，公及邾儀父盟于蔑─邾子克也
隱1.2,1,未王命，故不書爵
隱1.2,2,曰儀父，貴之也
隱1.2,3,公攝位而欲求好於邾，故爲蔑之盟
隱1.3,0,夏四月，費伯帥師城郎
隱1.3,1,不書，非公命也
隱1.4,0,初，鄭武公娶于申，曰武姜，生莊公及共叔段
隱1.4,1,莊公寤生，驚姜氏，故名曰寤生，遂惡之
隱1.4,2,愛共叔段，欲立之
隱1.4,3,亟請於武公，公弗許
隱1.5,0,秋七月，天王使宰咺來歸惠公仲子之賵
隱1.5,1,緩，且子氏未薨，故名
隱1.5,2,天子七月而葬，同軌畢至
隱1.5,3,諸侯五月，同盟至
隱1.5,4,大夫三月，同位至
隱1.5,5,士踰月，外姻至
隱1.5,6,贈死不及尸，弔生不及哀，豫凶事，非禮也
隱1.6,0,八月，紀人伐夷
隱1.6,1,夷不告，故不書
隱1.7,0,有蜚
隱1.7,1,不爲災，亦不書
隱1.8,0,惠公之季年，敗宋師于黃
隱1.8,1,公立而求成焉
隱1.8,2,九月，及宋人盟于宿，始通也
隱1.9,0,冬十月庚申，改葬惠公
隱1.9,1,公弗臨，故不書
隱1.9,2,惠公之薨也，有宋師，大子少，葬故有闕，是以改葬
隱1.10,0,衛侯來會葬，不見公，亦不書
隱1.11,0,鄭共叔之亂，公孫滑出奔衛
隱1.11,1,衛人爲之伐鄭，取廩延
隱1.11,2,鄭人以王師虢師伐衛南鄙
隱1.11,3,請師於邾，邾子使私於公子豫
隱1.11,4,豫請往，公弗許，遂行，及邾人鄭人盟于翼
隱1.11,5,不書，非公命也
隱1.12,0,新作南門，不書，亦非公命也
隱1.13,0,十二月，祭伯來，非王命也
隱1.14,0,衆父卒，公不與小斂，故不書日
隱2.1,0,二年春，公會戎于潛，修惠公之好也
隱2.1,1,戎請盟，公辭
隱2.2,0,莒子娶于向，向姜不安莒而歸
隱2.2,1,夏，莒人入向，以姜氏還
隱2.3,0,司空無駭入極，費庈父勝之
隱2.4,0,戎請盟
隱2.4,1,秋，盟于唐，復修戎好也
隱2.5,0,九月，紀裂繻來逆女，卿爲君逆也
隱2.6,0,冬，紀子帛莒子盟于密，魯故也
隱2.7,0,鄭人伐衛，討公孫滑之亂也
隱3.1,0,三年春，王三月，壬戌，平王崩
隱3.1,1,赴以庚戌，故書之
隱3.2,0,夏，君氏卒
隱3.2,1,─聲子也
隱3.2,2,不赴于諸侯，不反哭于寢，不祔于姑，故不曰薨
隱3.2,3,不稱夫人，故不言葬，不書姓
隱3.2,4,爲公故，曰君氏
隱3.3,0,鄭武公莊公爲平王卿士
隱3.3,1,王貳于虢
隱3.3,2,鄭伯怨王
隱3.3,3,王曰：無之
隱3.3,4,故周鄭交質
隱3.3,5,王子狐爲質於鄭，鄭公子忽爲質於周
隱3.3,6,王崩，周人將畀虢公政
隱3.3,7,四月，鄭祭足帥師取溫之麥
隱3.3,8,秋，又取成周之禾
隱3.3,9,周鄭交惡
隱3.3,10,君子曰：信不由中，質無益也
隱3.3,11,明恕而行，要之以禮，雖無有質，誰能間之
隱3.3,12,苟有明信，澗溪沼沚之毛，蘋蘩薀藻之菜，筐筥錡釜之器，潢汙行潦之水，可薦於鬼神，可羞於王公，而況君子結二國之信，行之以禮，又焉用質
隱3.3,13,風有采蘩采蘋，雅有行葦泂酌，昭忠信也
隱3.4,0,武氏子來求賻，王未葬也
隱3.5,0,宋穆公疾，召大司馬孔父而屬殤公焉，曰：先君舍與夷而立寡人，寡人弗敢忘
隱3.5,1,若以大夫之靈，得保首領以沒
隱3.5,2,先君若問與夷，其將何辭以對
隱3.5,3,請子奉之，以主社稷
隱3.5,4,寡人雖死，亦無悔焉
隱3.6,0,冬，齊鄭盟于石門，尋盧之盟也
隱3.6,1,庚戌，鄭伯之車僨于濟
隱3.7,0,衛莊公娶于齊東宮得臣之妹，曰莊姜，美而無子，衛人所爲賦碩人也
隱3.7,1,又娶于陳，曰厲嬀，生孝伯，早死
隱3.7,2,其娣戴嬀，生桓公，莊姜以爲己子
隱3.7,3,公子州吁，嬖人之子也
隱3.7,4,有寵而好兵，公弗禁
隱3.7,5,莊姜惡之
隱3.7,6,石碏諫曰：臣聞愛子，教之以義方，弗納於邪
隱3.7,7,驕奢淫泆，所自邪也
隱3.7,8,四者之來，寵祿過也
隱3.7,9,將立州吁，乃定之矣
隱3.7,10,若猶未也，階之爲禍
隱3.7,11,夫寵而不驕，驕而能降，降而不憾，憾而能眕者，鮮矣
隱3.7,12,且夫賤妨貴，少陵長，遠間親，新間舊，小加大，淫破義，所謂六逆也
隱3.7,13,君義，臣行，父慈，子孝，兄愛，弟敬，所謂六順也
隱3.7,14,去順效逆，所以速禍也
隱3.7,15,君人者，將禍是務去，而速之，無乃不可乎
隱3.7,16,弗聽
隱3.7,17,其子厚與州吁游，禁之，不可
隱3.7,18,桓公立，乃老
隱4.1,0,四年春，衛州吁弒桓公而立
隱4.2,0,公與宋公爲會，將尋宿之盟
隱4.2,1,未及期，衛人來告亂
隱4.2,2,夏，公及宋公遇于清
隱4.3,0,宋殤公之即位也，公子馮出奔鄭
隱4.3,1,鄭人欲納之
隱4.3,2,及衛州吁立，將修先君之怨於鄭，而求寵於諸侯，以和其民
隱4.3,3,使告於宋曰：君若伐鄭，以除君害，君爲主，敝邑以賦與陳蔡從，則衛國之願也
隱4.3,4,宋人許之
隱4.3,5,於是陳蔡方睦於衛，故宋公陳侯蔡人衛人伐鄭，圍其東門，五日而還
隱4.3,6,公問於衆仲曰：衛州吁其成乎
隱4.3,7,對曰：臣聞以德和民，不聞以亂
隱4.3,8,以亂，猶治絲而棼之也
隱4.3,9,夫州吁，阻兵而安忍
隱4.3,10,阻兵，無衆
隱4.3,11,安忍，無親
隱4.3,12,衆叛親離，難以濟矣
隱4.3,13,夫兵，猶火也
隱4.3,14,弗戢，將自焚也
隱4.3,15,夫州吁弒其君，而虐用其民，於是乎不務令德，而欲以亂成，必不免矣
隱4.4,0,秋，諸侯復伐鄭
隱4.4,1,宋公使來乞師，公辭之
隱4.4,2,羽父請以師會之，公弗許
隱4.4,3,固請而行
隱4.4,4,故書曰，翬帥師，疾之也
隱4.4,5,諸侯之師敗鄭徒兵，取其禾而還
隱4.5,0,州吁未能和其民，厚問定君於石子
隱4.5,1,石子曰：王覲爲可
隱4.5,2,曰：何以得覲
隱4.5,3,曰：陳桓公方有寵於王
隱4.5,4,陳衛方睦，若朝陳使請，必可得也
隱4.6,0,衛人逆公子晉于邢
隱4.6,1,冬十二月宣公即位
隱4.6,2,書曰衛人立晉，衆也
隱5.1,0,五年春，公將如棠觀魚者
隱5.1,1,臧僖伯諫曰：凡物不足以講大事，其材不足以備器用，則君不舉焉
隱5.1,2,君，將納民於軌物者也
隱5.1,3,故講事以度軌量謂之軌，取材以章物采謂之物
隱5.1,4,不軌不物，謂之亂政
隱5.1,5,亂政亟行，所以敗也
隱5.2,0,曲沃莊伯以鄭人邢人伐翼，王使尹氏武氏助之
隱5.2,1,翼侯奔隨
隱5.3,0,夏，葬衛桓公
隱5.3,1,衛亂，是以緩
隱5.4,0,四月，鄭人侵衛牧，以報東門之役
隱5.4,1,衛人以燕師伐鄭，鄭祭足原繁洩駕以三軍軍其前，使曼伯與子元潛軍軍其後
隱5.4,2,燕人畏鄭三軍，而不虞制人
隱5.4,3,六月，鄭二公子以制人敗燕師于北制
隱5.4,4,君子曰：不備不虞，不可以師
隱5.5,0,曲沃叛王
隱5.5,1,秋，王命虢公伐曲沃，而立哀侯於翼
隱5.6,0,衛之亂也，郕人侵衛，故衛師入郕
隱5.7,0,九月，考仲子之宮，將萬焉
隱5.7,1,公問羽數於衆仲
隱5.7,2,對曰：天子用八，諸侯用六，大夫四，士二
隱5.7,3,夫舞，所以節八音而行八風，故自八以下
隱5.7,4,公從之
隱5.7,5,於是初獻六羽，始用六佾也
隱5.8,0,宋人取邾田
隱5.8,1,邾人告於鄭曰：請君釋憾於宋，敝邑爲道
隱5.8,2,鄭人以王師會之，伐宋，入其郛，以報東門之役
隱5.8,3,宋人使來告命
隱5.8,4,公聞其入郛也，將救之，問於使者曰：師何及
隱5.8,5,對曰：未及國
隱5.8,6,公怒，乃止
隱5.8,7,辭使者曰：君命寡人同恤社稷之難，今問諸使者，曰：師未及國，非寡人之所敢知也
隱5.9,0,冬十二月辛巳，臧僖伯卒
隱5.9,1,公曰：叔父有憾於寡人，寡人弗敢忘
隱5.9,2,葬之加一等
隱5.10,0,宋人伐鄭，圍長葛，以報入郛之役也
隱6.1,0,六年春，鄭人來渝平，更成也
隱6.2,0,翼九宗五正頃父之子嘉父逆晉侯于隨，納諸鄂，晉人謂之鄂侯
隱6.3,0,夏，盟于艾，始平于齊也
隱6.4,0,五月庚申，鄭伯侵陳，大獲
隱6.4,1,往歲，鄭伯請成于陳，陳侯不許
隱6.4,2,五父諫曰：親仁善鄰，國之寶也
隱6.4,3,君其許鄭
隱6.4,4,陳侯曰：宋衛實難，鄭何能爲
隱6.4,5,遂不許
隱6.4,6,君子曰：善不可失，惡不可長，其陳桓公之謂乎
隱6.4,7,長惡不悛，從自及也
隱6.4,8,雖欲救之，其將能乎
隱6.4,9,商書曰：惡之易也，如火之燎于原，不可鄉邇，其猶可撲滅
隱6.4,10,周任有言曰：爲國家者，見惡，如農夫之務去草焉，芟夷薀崇之，絕其本根，勿使能殖，則善者信矣
隱6.5,0,秋，宋人取長葛
隱6.6,0,冬，京師來告饑，公爲之請糴於宋衛齊鄭，禮也
隱6.7,0,鄭伯如周，始朝桓王也
隱6.7,1,王不禮焉
隱6.7,2,周桓公言於王曰：我周之東遷，晉鄭焉依
隱6.7,3,善鄭以勸來者，猶懼不蔇，況不禮焉
隱6.7,4,鄭不來矣
隱7.1,0,七年春，滕侯卒
隱7.1,1,不書名，未同盟也
隱7.1,2,凡諸侯同盟，於是稱名，故薨則赴以名，告終稱嗣也，以繼好息民，謂之禮經
隱7.2,0,夏，城中丘
隱7.2,1,書，不時也
隱7.3,0,齊侯使夷仲年來聘，結艾之盟也
隱7.4,0,秋，宋及鄭平
隱7.4,1,七月庚申，盟于宿
隱7.4,2,公伐邾，爲宋討也
隱7.5,0,初，戎朝于周，發幣于公卿，凡伯弗賓
隱7.5,1,冬，王使凡伯來聘
隱7.5,2,還，戎伐之于楚丘以歸
隱7.6,0,陳及鄭平
隱7.6,1,十二月，陳五父如鄭涖盟
隱7.6,2,壬申，及鄭伯盟，歃如忘
隱7.6,3,洩伯曰：五父必不免，不賴盟矣
隱7.6,4,鄭良佐如陳蒞盟，辛巳，及陳侯盟，亦知陳之將亂也
隱7.7,0,鄭公子忽在王所，故陳侯請妻之，鄭伯許之，乃成昏
隱8.1,0,八年春，齊侯將平宋衛，有會期
隱8.1,1,宋公以幣請於衛，請先相見
隱8.1,2,衛侯許之，故遇于犬丘
隱8.2,0,鄭伯請釋泰山之祀而祀周公，以泰山之祊易許田
隱8.2,1,三月，鄭伯使宛來歸祊，不祀泰山也
隱8.3,0,夏，虢公忌父始作卿士于周
隱8.4,0,四月甲辰，鄭公子忽如陳逆婦嬀
隱8.4,1,辛亥，以嬀氏歸
隱8.4,2,甲寅，入于鄭
隱8.4,3,陳鍼子送女
隱8.4,4,先配而後祖
隱8.4,5,鍼子曰：是不爲夫婦，誣其祖矣，非禮也，何以能育
隱8.5,0,齊人卒平宋衛于鄭
隱8.5,1,秋，會于溫，盟于瓦屋，以釋東門之役，禮也
隱8.6,0,八月丙戌，鄭伯以齊人朝王，禮也
隱8.7,0,公及莒人盟于浮來，以成紀好也
隱8.8,0,冬，齊侯使來告成三國
隱8.8,1,公使衆仲對曰：君釋三國之圖，以鳩其民，君之惠也
隱8.8,2,寡君聞命矣，敢不承受君之明德
隱8.9,0,無駭卒，羽父請諡與族
隱8.9,1,公問族於衆仲
隱8.9,2,衆仲對曰：天子建德，因生以賜姓，胙之土而命之氏
隱8.9,3,諸侯以字爲諡，因以爲族
隱8.9,4,官有世功，則有官族
隱8.9,5,邑亦如之
隱8.9,6,公命以字爲展氏
隱9.1,0,九年春王三月癸酉，大雨霖以震，書始也
隱9.1,1,庚辰，大雨雪，亦如之
隱9.1,2,書，時失也
隱9.1,3,凡雨，自三日以往爲霖，平地尺爲大雪
隱9.2,0,夏，城郎
隱9.2,1,書，不時也
隱9.3,0,宋公不王，鄭伯爲王左卿士，以王命討之
隱9.3,1,伐宋
隱9.3,2,宋以入郛之役怨公，不告命
隱9.3,3,公怒，絕宋使
隱9.4,0,秋，鄭人以王命來告伐宋
隱9.5,0,冬，公會齊侯于防，謀伐宋也
隱9.6,0,北戎侵鄭
隱9.6,1,鄭伯禦之，患戎師，曰：彼徒我車，懼其侵軼我也
隱10.1,0,十年春王正月，公會齊侯鄭伯于中丘
隱10.1,1,癸丑，盟于鄧，爲師期
隱10.2,0,夏五月，羽父先會齊侯鄭伯伐宋
隱10.3,0,六月戊申，公會齊侯鄭伯于老桃
隱10.3,1,壬戌，公敗宋師于菅
隱10.3,2,庚午，鄭師入郜
隱10.3,3,辛未，歸于我
隱10.3,4,庚辰，鄭師入防
隱10.3,5,辛巳，歸于我
隱10.3,6,君子謂鄭莊公于是乎可謂正矣，以王命討不庭，不貪其土，以勞王爵，正之體也
隱10.4,0,蔡人衛人郕人不會王命
隱10.4,1,秋七月庚寅，鄭師入郊，猶在郊
隱10.4,2,宋人衛人入鄭，蔡人從之伐戴
隱10.4,3,八月壬戌，鄭伯圍戴
隱10.4,4,癸亥，克之，取三師焉
隱10.4,5,宋衛既入鄭，而以伐戴召蔡人，蔡人怒，故不和而敗
隱10.5,0,九月戊寅，鄭伯入宋
隱10.6,0,冬，齊人鄭人入郕，討違王命也
隱11.1,0,十一年春，滕侯薛侯來朝，爭長
隱11.1,1,薛侯曰：我先封
隱11.1,2,滕侯曰：我，周之卜正也
隱11.1,3,薛，庶姓也，我不可以後之
隱11.1,4,公使羽父請於薛侯曰：君與滕君辱在寡人，周諺有之曰：山有木，工則度之
隱11.1,5,賓有禮，主則擇之
隱11.1,6,周之宗盟，異姓爲後
隱11.1,7,寡人若朝于薛，不敢與諸任齒
隱11.1,8,君若辱貺寡人，則願以滕君爲請
隱11.1,9,薛侯許之，乃長滕侯
隱11.2,0,夏，公會鄭伯于郲，謀伐許也
隱11.2,1,鄭伯將伐許
隱11.2,2,五月甲辰，授兵於大宮
隱11.2,3,公孫閼與潁考叔爭車，潁考叔挾輈以走，子都拔棘以逐之
隱11.2,4,及大逵，弗及，子都怒
隱11.3,0,秋七月，公會齊侯鄭伯伐許
隱11.3,1,庚辰，傅于許
隱11.3,2,潁考叔取鄭伯之旗蝥弧以先登，子都自下射之，顛
隱11.3,3,瑕叔盈又以蝥弧登，周麾而呼曰：君登矣
隱11.3,4,鄭師畢登
隱11.3,5,壬午，遂入許
隱11.3,6,許莊公奔衛
隱11.4,0,鄭伯使卒出豭，行出犬雞，以詛射潁考叔者
隱11.4,1,君子謂鄭莊公失政刑矣
隱11.4,2,政以治民，刑以正邪
隱11.4,3,既無德政，又無威刑，是以及邪
隱11.4,4,邪而詛之，將何益矣
隱11.5,0,王取鄔劉蔿邘之田于鄭，而與鄭人蘇忿生之田—溫原絺樊隰郕欑茅向盟州陘隤懷
隱11.6,0,鄭息有違言
隱11.6,1,息侯伐鄭，鄭伯與戰于竟，息師大敗而還
隱11.6,2,君子是以知息之將亡也：不度德，不量力，不親親，不徵辭，不察有罪
隱11.6,3,犯五不韙，而以伐人，其喪師也，不亦宜乎
隱11.7,0,冬十月，鄭伯以虢師伐宋
隱11.7,1,壬戌，大敗宋師，以報其入鄭也
隱11.7,2,宋不告命，故不書
隱11.7,3,凡諸侯有命，告則書，不然則否
隱11.7,4,師出臧否，亦如之
隱11.7,5,雖及滅國，滅不告敗，勝不告克，不書于策
隱11.8,0,羽父請殺桓公，將以求大宰
隱11.8,1,公曰：爲其少故也，吾將授之矣
隱11.8,2,使營菟裘，吾將老焉
桓1.1,0,元年春，公即位，修好于鄭
桓1.1,1,鄭人請復祀周公，卒易祊田
桓1.1,2,公許之
桓1.1,3,三月，鄭伯以璧假許田，爲周公祊故也
桓1.2,0,夏四月丁未，公及鄭伯盟于越，結祊成也
桓1.2,1,盟曰：渝盟，無享國
桓1.3,0,秋，大水
桓1.3,1,凡平原出水爲大水
桓1.4,0,冬，鄭伯拜盟
桓1.5,0,宋華父督見孔父之妻于路，目逆而送之，曰：美而艷
桓2.1,0,二年春，宋督攻孔氏，殺孔父而取其妻
桓2.1,1,公怒，督懼，遂弒殤公
桓2.1,2,君子以督爲有無君之心，而後動於惡，故先書弒其君
桓2.1,3,會于稷，以成宋亂，爲賂故，立華氏也
桓2.1,4,宋殤公立，十年十一戰，民不堪命
桓2.1,5,孔父嘉爲司馬，督爲大宰，故因民之不堪命，先宣言曰：司馬則然
桓2.1,6,已殺孔父而弒殤公，召莊公于鄭而立之，以親鄭
桓2.1,7,以郜大鼎賂公，齊陳鄭皆有賂，故遂相宋公
桓2.2,0,夏四月，取郜大鼎于宋
桓2.2,1,戊申，納于大廟，非禮也
桓2.2,2,臧哀伯諫曰：君人者，將昭德塞違，以臨照百官，猶懼或失之，故昭令德以示子孫：是以清廟茅屋，大路越席，大羹不致，粢食不鑿，昭其儉也
桓2.2,3,袞冕黻珽，帶裳幅舄，衡紞紘綖，昭其度也
桓2.2,4,藻率鞞鞛，鞶厲游纓，昭其數也
桓2.2,5,火龍黼黻，昭其文也
桓2.2,6,五色比象，昭其物也
桓2.2,7,鍚鸞和鈴，昭其聲也
桓2.2,8,三辰旂旗，昭其明也
桓2.2,9,夫德，儉而有度，登降有數，文物以紀之，聲明以發之，以臨照百官
桓2.2,10,百官於是乎戒懼而不敢易紀律
桓2.2,11,今滅德立違，而寘其賂器於大廟，以明示百官
桓2.2,12,百官象之，其又何誅焉
桓2.2,13,國家之敗，由官邪也
桓2.2,14,官之失德，寵賂章也
桓2.2,15,郜鼎在廟，章孰甚焉
桓2.2,16,武王克商，遷九鼎于雒邑，義士猶或非之，而況將昭違亂之賂器於大廟，其若之何
桓2.2,17,公不聽
桓2.2,18,周內史聞之，曰：臧孫達其有後於魯乎
桓2.2,19,君違，不忘諫之以德
桓2.3,0,秋七月，杞侯來朝，不敬
桓2.3,1,杞侯歸，乃謀伐之
桓2.4,0,蔡侯鄭伯會于鄧，始懼楚也
桓2.5,0,九月，入杞，討不敬也
桓2.6,0,公及戎盟于唐，修舊好也
桓2.7,0,冬，公至自唐，告于廟也
桓2.7,1,凡公行，告于宗廟
桓2.7,2,反行，飲至舍爵策勳焉，禮也
桓2.7,3,特相會，往來稱地，讓事也
桓2.7,4,自參以上，則往稱地，來稱會，成事也
桓2.8,0,初，晉穆侯之夫人姜氏以條之役生大子，命之曰仇
桓2.8,1,其弟以千畝之戰生，命之曰成師
桓2.8,2,師服曰：異哉，君之名子也
桓2.8,3,夫名以制義，義以出禮，禮以體政，政以正民，是以政成而民聽
桓2.8,4,易則生亂
桓2.8,5,嘉耦曰妃，怨耦曰仇，古之命也
桓2.8,6,今君命大子曰仇，弟曰成師，始兆亂矣
桓2.8,7,兄其替乎
桓2.8,8,惠之二十四年，晉始亂，故封桓叔于曲沃
桓2.8,9,靖侯之孫欒賓傅之
桓2.8,10,師服曰：吾聞國家之立也，本大而末小，是以能固
桓2.8,11,故天子建國，諸侯立家，卿置側室，大夫有貳宗，士有隸子弟，庶人工商，各有分親，皆有等衰
桓2.8,12,是以民服事其上，而下無覬覦
桓2.8,13,今晉，甸侯也
桓2.8,14,而建國，本既弱矣，其能久乎
桓2.8,15,惠之三十年，晉潘父弒昭侯而納桓叔，不克
桓2.8,16,晉人立孝侯
桓2.8,17,惠之四十五年，曲沃莊伯伐翼，弒孝侯
桓2.8,18,翼人立其弟鄂侯
桓2.8,19,鄂侯生哀侯
桓2.8,20,哀侯侵陘庭之田
桓2.8,21,陘庭南鄙啓曲沃伐翼
桓3.1,0,三年春，曲沃武公伐翼，次于陘庭
桓3.1,1,韓萬御戎，梁弘爲右
桓3.1,2,逐翼侯于汾隰，驂絓而止，夜獲之，及欒共叔
桓3.2,0,會于嬴，成昏于齊也
桓3.3,0,夏，齊侯衛侯胥命于蒲，不盟也
桓3.4,0,公會杞侯于郕，杞求成也
桓3.5,0,秋，公子翬如齊逆女，修先君之好，故曰公子
桓3.6,0,齊侯送姜氏于讙，非禮也
桓3.6,1,凡公女，嫁于敵國，姊妹，則上卿送之，以禮於先君
桓3.6,2,公子，則下卿送之
桓3.6,3,於大國，雖公子，亦上卿送之
桓3.6,4,於天子，則諸卿皆行，公不自送
桓3.6,5,於小國，則上大夫送之
桓3.7,0,冬，齊仲年來聘，致夫人也
桓3.8,0,芮伯萬之母芮姜惡芮伯之多寵人也，故逐之，出居于魏
桓4.1,0,四年春正月，公狩于郎
桓4.1,1,書，時，禮也
桓4.2,0,夏，周宰渠伯糾來聘
桓4.2,1,父在，故名
桓4.3,0,秋，秦師侵芮，敗焉，小之也
桓4.4,0,冬，王師秦師圍魏，執芮伯以歸
桓5.1,0,五年春正月，甲戌，己丑，陳侯鮑卒
桓5.1,1,再赴也
桓5.1,2,於是陳亂，文公子佗殺大子免而代之
桓5.1,3,公疾病而亂作，國人分散，故再赴
桓5.2,0,夏，齊侯鄭伯朝于紀，欲以襲之
桓5.2,1,紀人知之
桓5.3,0,王奪鄭伯政，鄭伯不朝
桓5.3,1,秋，王以諸侯伐鄭，鄭伯禦之
桓5.3,2,王爲中軍
桓5.3,3,虢公林父將右軍，蔡人衛人屬焉
桓5.3,4,周公黑肩將左軍，陳人屬焉
桓5.3,5,鄭子元請爲左拒，以當蔡人衛人
桓5.3,6,爲右拒，以當陳人，曰：陳亂，民莫有鬭心
桓5.3,7,若先犯之，必奔
桓5.3,8,王卒顧之，必亂
桓5.3,9,蔡衛不枝，固將先奔
桓5.3,10,既而萃於王卒，可以集事
桓5.3,11,從之
桓5.3,12,曼伯爲右拒，祭仲足爲左拒，原繁高渠彌以中軍奉公，爲魚麗之陳
桓5.3,13,先偏後伍，伍承彌縫
桓5.3,14,戰于繻葛
桓5.3,15,命二拒曰：旝動而鼓
桓5.3,16,蔡衛陳皆奔，王卒亂，鄭師合以攻之，王卒大敗
桓5.3,17,祝聃射王中肩，王亦能軍
桓5.3,18,祝聃請從之
桓5.3,19,公曰：君子不欲多上人，況敢陵天子乎
桓5.3,20,苟自救也，社稷無隕，多矣
桓5.3,21,夜，鄭伯使祭足勞王，且問左右
桓5.4,0,仍叔之子來聘，弱也
桓5.5,0,秋，大雩
桓5.5,1,書，不時也
桓5.5,2,凡祀，啓蟄而郊，龍見而雩，始殺而嘗，閉蟄而烝
桓5.5,3,過則書
桓5.6,0,冬，淳于公如曹
桓5.6,1,度其國危，遂不復
桓6.1,0,六年春，自曹來朝
桓6.1,1,書曰寔來，不復其國也
桓6.2,0,楚武王侵隨，使薳章求成焉，軍於瑕以待之
桓6.2,1,隨人使少師董成
桓6.2,2,鬬伯比言于楚子曰：吾不得志於漢東也，我則使然
桓6.2,3,我張吾三軍，而被吾甲兵，以武臨之，彼則懼而協以謀我，故難閒也
桓6.2,4,漢東之國，隨爲大
桓6.2,5,隨張，必棄小國
桓6.2,6,小國離，楚之利也
桓6.2,7,少師侈，請羸師以張之
桓6.3,0,夏，會于成，紀來諮謀齊難也
桓6.4,0,北戎伐齊，齊使乞師于鄭
桓6.4,1,鄭大子忽帥師救齊
桓6.4,2,六月，大敗戎師，獲其二帥大良少良，甲首三百，以獻於齊
桓6.4,3,於是諸侯之大夫戍齊，齊人饋之餼，使魯爲其班
桓6.4,4,後鄭
桓6.4,5,鄭忽以其有功也，怒，故有郎之師
桓6.4,6,公之未昏於齊也，齊侯欲以文姜妻鄭大子忽
桓6.4,7,大子忽辭
桓6.4,8,人問其故
桓6.4,9,大子曰：人各有耦，齊大，非吾耦也
桓6.4,10,詩云：自求多福
桓6.4,11,在我而已，大國何爲
桓6.4,12,君子曰：善自爲謀
桓6.4,13,及其敗戎師也，齊侯又請妻之
桓6.4,14,固辭
桓6.4,15,人問其故
桓6.4,16,大子曰：無事於齊，吾猶不敢
桓6.4,17,今以君命奔齊之急，而受室以歸，是以師昏也
桓6.4,18,民其謂我何
桓6.4,19,遂辭諸鄭伯
桓6.5,0,秋，大閱，簡車馬也
桓6.6,0,九月丁卯，子同生
桓6.6,1,以大子生之禮舉之：接以大牢，卜士負之，士妻食之，公與文姜宗婦命之
桓6.6,2,公問名於申繻
桓6.6,3,對曰：名有五，有信，有義，有象，有假，有類
桓6.6,4,以名生爲信，以德命爲義，以類命爲象，取於物爲假，取於父爲類
桓6.6,5,不以國，不以官，不以山川，不以隱疾，不以畜牲，不以器幣
桓6.6,6,周人以諱事神，名，終將諱之
桓6.6,7,故以國則廢名，以官則廢職，以山川則廢主，以畜牲則廢祀，以器幣則廢禮
桓6.6,8,晉以僖侯廢司徒，宋以武公廢司空，先君獻武廢二山，是以大物不可以命
桓6.6,9,公曰：是其生也，與吾同物，命之曰同
桓6.7,0,冬，紀侯來朝，請王命以求成于齊
桓6.7,1,公告不能
桓7.1,0,七年春，穀伯鄧侯來朝
桓7.1,1,名，賤之也
桓7.2,0,夏，盟向求成于鄭，既而背之
桓7.3,0,秋，鄭人齊人衛人伐盟向
桓7.3,1,王遷盟向之民于郟
桓7.4,0,冬，曲沃伯誘晉小子侯殺之
桓8.1,0,八年春，滅翼
桓8.2,0,隨少師有寵
桓8.2,1,楚鬬伯比曰：可矣
桓8.2,2,讎有釁，不可失也
桓8.2,3,夏，楚子合諸侯于沈鹿
桓8.2,4,黃隨不會
桓8.2,5,使薳章讓黃
桓8.2,6,楚子伐隨
桓8.2,7,軍于漢淮之間
桓8.2,8,季梁請下之，弗許而後戰，所以怒我而怠寇也
桓8.2,9,少師謂隨侯曰：必速戰
桓8.2,10,不然，將失楚師
桓8.2,11,隨侯禦之
桓8.2,12,望楚師
桓8.2,13,季梁曰：楚人上左，君必左，無與王遇
桓8.2,14,且攻其右
桓8.2,15,右無良焉，必敗
桓8.2,16,偏敗，衆乃攜矣
桓8.2,17,少師曰：不當王，非敵也
桓8.2,18,弗從
桓8.2,19,戰于速杞
桓8.2,20,隨師敗績
桓8.2,21,隨侯逸
桓8.2,22,鬬丹獲其戎車，與其戎右少師
桓8.2,23,秋，隨及楚平，楚子將不許
桓8.2,24,鬬伯比曰：天去其疾矣，隨未可克也
桓8.2,25,乃盟而還
桓8.3,0,冬，王命虢仲立晉哀侯之弟緡于晉
桓8.4,0,祭公來，遂逆王后于紀，禮也
桓9.1,0,九年春，紀季姜歸于京師
桓9.1,1,凡諸侯之女行，唯王后書
桓9.2,0,巴子使韓服告于楚，請與鄧爲好
桓9.2,1,楚子使道朔將巴客以聘於鄧，鄧南鄙鄾人攻而奪之幣，殺道朔及巴行人
桓9.2,2,楚子使薳章讓於鄧
桓9.2,3,鄧人弗受
桓9.2,4,夏，楚使鬬廉帥師及巴師圍鄾
桓9.2,5,鄧養甥聃甥帥師救鄾
桓9.2,6,三逐巴師，不克
桓9.2,7,鬬廉衡陳其師於巴師之中，以戰，而北
桓9.2,8,鄧人逐之，背巴師
桓9.2,9,而夾攻之
桓9.2,10,鄧師大敗
桓9.2,11,鄾人宵潰
桓9.3,0,秋，虢仲芮伯梁伯荀侯賈伯伐曲沃
桓9.4,0,冬，曹大子來朝
桓9.4,1,賓之以上卿，禮也
桓9.4,2,享曹大子
桓9.4,3,初獻，樂奏而歎
桓9.4,4,施父曰：曹大子其有憂乎
桓9.4,5,非歎所也
桓10.1,0,十年春，曹桓公卒
桓10.2,0,虢仲譖其大夫詹父於王
桓10.2,1,詹父有辭，以王師伐虢
桓10.2,2,夏，虢公出奔虞
桓10.3,0,秋，秦人納芮伯萬於芮
桓10.4,0,初，虞叔有玉，虞公求旃
桓10.4,1,弗獻
桓10.4,2,既而悔之，曰：周諺有之：匹夫無罪，懷璧其罪
桓10.4,3,吾焉用此，其以賈害也
桓10.4,4,乃獻之
桓10.4,5,又求其寶劍
桓10.4,6,叔曰：是無厭也
桓10.4,7,無厭，將及我
桓10.4,8,遂伐虞公
桓10.4,9,故虞公出奔共池
桓10.5,0,冬，齊衛鄭來戰于郎，我有辭也
桓10.5,1,初，北戎病齊，諸侯救之，鄭公子忽有功焉
桓10.5,2,齊人餼諸侯，使魯次之
桓10.5,3,魯以周班後鄭
桓10.5,4,鄭人怒，請師於齊
桓10.5,5,齊人以衛師助之，故不稱侵伐
桓10.5,6,先書齊衛，王爵也
桓11.1,0,十一年春，齊衛鄭宋盟于惡曹
桓11.2,0,楚屈瑕將盟貳軫
桓11.2,1,鄖人軍於蒲騷，將與隨絞州蓼伐楚師
桓11.2,2,莫敖患之
桓11.2,3,鬬廉曰：鄖人軍其郊，必不誡
桓11.2,4,且日虞四邑之至也
桓11.2,5,君次於郊郢，以禦四邑，我以銳師宵加於鄖
桓11.2,6,鄖有虞心而恃其城，莫有鬭志
桓11.2,7,若敗鄖師，四邑必離
桓11.2,8,莫敖曰：盍請濟師於王
桓11.2,9,對曰：師克在和，不在衆
桓11.2,10,商周之不敵，君之所聞也
桓11.2,11,成軍以出，又何濟焉
桓11.2,12,莫敖曰：卜之
桓11.2,13,對曰：卜以決疑
桓11.2,14,不疑，何卜
桓11.2,15,遂敗鄖師於蒲騷，卒盟而還
桓11.3,0,鄭昭公之敗北戎也，齊人將妻之
桓11.3,1,昭公辭
桓11.3,2,祭仲曰：必取之
桓11.3,3,君多內寵，子無大援，將不立
桓11.3,4,三公子皆君也
桓11.3,5,弗從
桓12.1,0,十二年夏，盟于曲池，平杞莒也
桓12.2,0,公欲平宋鄭
桓12.2,1,秋，公及宋公盟于句瀆之丘
桓12.2,2,宋成未可知也，故又會于虛
桓12.2,3,冬，又會于龜
桓12.2,4,宋公辭平，故與鄭伯盟于武父，遂帥師而伐宋，戰焉，宋無信也
桓12.2,5,君子曰：苟信不繼，盟無益也
桓12.2,6,詩云，君子屢盟，亂是用長，無信也
桓12.3,0,楚伐絞，軍其南門
桓12.3,1,莫敖屈瑕曰：絞小而輕，輕則寡謀
桓12.3,2,請無扞采樵者以誘之
桓12.3,3,從之
桓12.3,4,絞人獲三十人
桓12.3,5,明日，絞人爭出，驅楚役徒於山中
桓12.3,6,楚人坐其北門，而覆諸山下
桓12.3,7,大敗之
桓12.3,8,爲城下之盟而還
桓12.4,0,伐絞之役，楚師分涉於彭
桓12.4,1,羅人欲伐之
桓12.4,2,使伯嘉諜之
桓12.4,3,三巡數之
桓13.1,0,十三年春，楚屈瑕伐羅，鬬伯比送之
桓13.1,1,還，謂其御曰：莫敖必敗
桓13.1,2,舉趾高，心不固矣
桓13.1,3,遂見楚子，曰：必濟師
桓13.1,4,楚子辭焉
桓13.1,5,入告夫人鄧曼
桓13.1,6,鄧曼曰：大夫其非衆之謂，其謂君撫小民以信，訓諸司以德，而威莫敖以刑也
桓13.1,7,莫敖狃於蒲騷之役，將自用也，必小羅
桓13.1,8,君若不鎮撫，其不設備乎
桓13.1,9,夫固謂君訓衆而好鎮撫之，召諸司而勸之以令德，見莫敖而告諸天之不假易也
桓13.1,10,不然，夫豈不知楚師之盡行也
桓13.1,11,楚子使賴人追之，不及
桓13.2,0,宋多責賂於鄭
桓13.2,1,鄭不堪命，故以紀魯及齊與宋衛燕戰
桓13.2,2,不書所戰，後也
桓13.3,0,鄭人來請脩好
桓14.1,0,十四年春，會于曹
桓14.1,1,曹人致餼，禮也
桓14.2,0,夏，鄭子人來尋盟，且脩曹之會
桓14.3,0,秋八月壬申，御廩災
桓14.3,1,乙亥，嘗
桓14.3,2,書，不害也
桓14.4,0,冬，宋人以諸侯伐鄭，報宋之戰也
桓14.4,1,焚渠門，入，及大逵
桓14.4,2,伐東郊，取牛首
桓14.4,3,以大宮之椽歸爲盧門之椽
桓15.1,0,十五年春，天王使家父來求車，非禮也
桓15.1,1,諸侯不貢車服，天子不私求財
桓15.2,0,祭仲專，鄭伯患之，使其壻雍糾殺之
桓15.2,1,將享諸郊
桓15.2,2,雍姬知之，謂其母曰：父與夫孰親
桓15.2,3,其母曰：人盡夫也，父一而已，胡可比也
桓15.2,4,遂告祭仲曰：雍氏舍其室而將享子於郊，吾惑之，以告
桓15.2,5,祭仲殺雍糾，尸諸周氏之汪
桓15.2,6,公載以出，曰：謀及婦人，宜其死也
桓15.2,7,夏，厲公出奔蔡
桓15.3,0,六月乙亥，昭公入
桓15.4,0,許叔入于許
桓15.5,0,公會齊侯于艾，謀定許也
桓15.6,0,秋，鄭伯因櫟人殺檀伯，而遂居櫟
桓15.7,0,冬，會于袲，謀伐鄭，將納厲公也
桓15.7,1,弗克而還
桓16.1,0,十六年春正月，會于曹，謀伐鄭也
桓16.2,0,夏，伐鄭
桓16.3,0,秋七月，公至自伐鄭，以飲至之禮也
桓16.4,0,冬，城向
桓16.4,1,書，時也
桓16.5,0,初，衛宣公烝於夷姜，生急子，屬諸右公子
桓16.5,1,爲之娶於齊，而美，公取之
桓16.5,2,生壽及朔
桓16.5,3,屬壽於左公子
桓16.5,4,夷姜縊
桓16.5,5,宣姜與公子朔構急子
桓17.1,0,十七年春，盟于黃，平齊紀，且謀衛故也
桓17.2,0,及邾儀父盟于趡，尋蔑之盟也
桓17.3,0,夏，及齊師戰于奚，疆事也
桓17.3,1,於是齊人侵魯疆，疆吏來告
桓17.3,2,公曰：疆埸之事，慎守其一，而備其不虞
桓17.3,3,姑盡所備焉
桓17.3,4,事至而戰，又何謁焉
桓17.4,0,蔡桓侯卒
桓17.4,1,蔡人召蔡季于陳
桓17.5,0,秋，蔡季自陳歸于蔡，蔡人嘉之也
桓17.6,0,伐邾，宋志也
桓17.7,0,冬十月朔，日有食之
桓17.7,1,不書日，官失之也
桓17.7,2,天子有日官，諸侯有日御
桓17.7,3,日官居卿以厎日，禮也
桓17.7,4,日御不失日，以授百官于朝
桓17.8,0,初，鄭伯將以高渠彌爲卿，昭公惡之，固諫，不聽
桓17.8,1,昭公立，懼其殺己也，辛卯，弒昭公而立公子亹
桓17.8,2,君子謂昭公知所惡矣
桓17.8,3,公子達曰：高伯其爲戮乎
桓17.8,4,復惡已甚矣
桓18.1,0,十八年春，公將有行，遂與姜氏如齊
桓18.1,1,申繻曰：女有家，男有室，無相瀆也
桓18.1,2,謂之有禮
桓18.1,3,易此，必敗
桓18.1,4,公會齊侯于濼，遂及文姜如齊
桓18.1,5,齊侯通焉
桓18.1,6,公謫之
桓18.1,7,以告
桓18.2,0,夏四月丙子，享公
桓18.2,1,使公子彭生乘公，公薨于車
桓18.3,0,魯人告于齊曰：寡君畏君之威，不敢寧居，來修舊好
桓18.3,1,禮成而不反，無所歸咎，惡於諸侯
桓18.3,2,請以彭生除之
桓18.3,3,齊人殺彭生
桓18.4,0,秋，齊侯師于首止，子亹會之，高渠彌相
桓18.4,1,七月戊戌，齊人殺子亹，而轘高渠彌
桓18.4,2,祭仲逆鄭子于陳而立之
桓18.4,3,是行也，祭仲知之，故稱疾不往
桓18.4,4,人曰：祭仲以知免
桓18.4,5,仲曰：信也
桓18.5,0,周公欲弒莊王而立王子克
桓18.5,1,辛伯告王，遂與王殺周公黑肩
桓18.5,2,王子克奔燕
桓18.5,3,初，子儀有寵於桓王，桓王屬諸周公
桓18.5,4,辛伯諫曰：並后匹嫡兩政耦國，亂之本也
桓18.5,5,周公弗從，故及
莊1.1,0,元年春，不稱即位，文姜出故也
莊1.2,0,三月，夫人孫于齊
莊1.2,1,不稱姜氏，絕不爲親，禮也
莊1.3,0,秋，築王姬之館于外
莊1.3,1,爲外，禮也
莊2.1,0,二年冬，夫人姜氏會齊侯于禚
莊2.1,1,書，姦也
莊3.1,0,三年春，溺會齊師伐衛，疾之也
莊3.2,0,夏五月，葬桓王，緩也
莊3.3,0,秋，紀季以酅入于齊，紀於是乎始判
莊3.4,0,冬，公次于滑，將會鄭伯，謀紀故也
莊3.4,1,鄭伯辭以難
莊3.4,2,凡師，一宿爲舍，再宿爲信，過信爲次
莊4.1,0,四年春王三月，楚武王荆尸，授師孑焉，以伐隨
莊4.2,0,紀侯不能下齊，以與紀季
莊4.2,1,夏，紀侯大去其國，違齊難也
莊5.1,0,五年秋，郳犁來來朝
莊5.1,1,名，未王命也
莊5.2,0,冬，伐衛，納惠公也
莊6.1,0,六年春，王人救衛
莊6.1,1,夏，衛侯入，放公子黔牟于周，放甯跪于秦，殺左公子洩右公子職，乃即位
莊6.2,0,冬，齊人來歸衛寶，文姜請之也
莊6.3,0,楚文王伐申，過鄧
莊6.3,1,鄧祁侯曰：吾甥也
莊6.3,2,止而享之
莊6.3,3,騅甥聃甥養甥請殺楚子
莊6.3,4,鄧侯弗許
莊6.3,5,三甥曰：亡鄧國者，必此人也
莊6.3,6,若不早圖，後君噬齊
莊6.3,7,其及圖之乎
莊6.3,8,圖之，此爲時矣
莊6.3,9,鄧侯曰：人將不食吾餘
莊6.3,10,對曰：若不從三臣，抑社稷實不血食，而君焉取餘
莊6.3,11,弗從
莊6.3,12,還年，楚子伐鄧
莊6.3,13,十六年，楚復伐鄧，滅之
莊7.1,0,七年春，文姜會齊侯于防，齊志也
莊7.2,0,夏，恒星不見，夜明也
莊7.2,1,星隕如雨，與雨偕也
莊7.3,0,秋，無麥苗，不害嘉穀也
莊8.1,0,八年春，治兵于廟，禮也
莊8.2,0,夏，師及齊師圍郕
莊8.2,1,郕降于齊師
莊8.2,2,仲慶父請伐齊師
莊8.2,3,公曰：不可
莊8.2,4,我實不德，齊師何罪
莊8.2,5,罪我之由
莊8.2,6,夏書曰：皋陶邁種德，德，乃降
莊8.2,7,姑務修德，以待時乎
莊8.2,8,秋，師還
莊8.2,9,君子是以善魯莊公
莊8.3,0,齊侯使連稱管至父戍葵丘，瓜時而往，曰：及瓜而代
莊8.3,1,期戍，公問不至
莊8.3,2,請代，弗許
莊8.3,3,故謀作亂
莊8.3,4,僖公之母弟曰夷仲年，生公孫無知，有寵於僖公，衣服禮秩如適
莊8.3,5,襄公絀之
莊8.3,6,二人因之以作亂
莊8.3,7,連稱有從妹在公宮，無寵，使間公
莊8.3,8,曰：捷，吾以汝爲夫人
莊8.3,9,冬十二月，齊侯游于姑棼，遂田于貝丘
莊8.3,10,見大豕
莊8.3,11,從者曰：公子彭生也
莊8.3,12,公怒，曰：彭生敢見
莊8.3,13,射之
莊8.3,14,豕人立而啼
莊8.3,15,公懼，隊于車
莊8.3,16,傷足，喪屨
莊8.3,17,反，誅屨於徒人費
莊8.3,18,弗得，鞭之，見血
莊8.3,19,走出，遇賊于門
莊8.3,20,劫而束之
莊8.3,21,費曰：我奚御哉
莊8.3,22,袒而示之背
莊8.3,23,信之
莊8.3,24,費請先入
莊8.3,25,伏公而出，鬭，死于門中
莊8.3,26,石之紛如死于階下
莊8.3,27,遂入，殺孟陽于牀
莊8.3,28,曰：非君也，不類
莊8.3,29,見公之足于戶下，遂弒之，而立無知
莊8.3,30,初，襄公立，無常
莊8.3,31,鮑叔牙曰：君使民慢，亂將作矣
莊8.3,32,奉公子小白出奔莒
莊8.3,33,亂作，管夷吾召忽奉公子糾來奔
莊8.4,0,初，公孫無知虐于雍廩
莊9.1,0,九年春，雍廩殺無知
莊9.2,0,公及齊大夫盟于蔇，齊無君也
莊9.3,0,夏，公伐齊，納子糾
莊9.3,1,桓公自莒先入
莊9.4,0,秋，師及齊師戰于乾時，我師敗績
莊9.4,1,公喪戎路，傳乘而歸
莊9.4,2,秦子梁子以公旗辟于下道，是以皆止
莊9.5,0,鮑叔帥師來言曰：子糾，親也，請君討之
莊9.5,1,管召，讎也，請受而甘心焉
莊9.5,2,乃殺子糾于生竇
莊9.5,3,召忽死之
莊9.5,4,管仲請囚，鮑叔受之，及堂阜而稅之
莊9.5,5,歸而以告曰：管夷吾治於高傒，使相可也
莊9.5,6,公從之
莊10.1,0,十年春，齊師伐我
莊10.1,1,公將戰
莊10.1,2,曹劌請見
莊10.1,3,其鄉人曰：肉食者謀之，又何間焉
莊10.1,4,劌曰：肉食者鄙，未能遠謀
莊10.1,5,乃入見，問何以戰
莊10.1,6,公曰：衣食所安，弗敢專也，必以分人
莊10.1,7,對曰：小惠未徧，民弗從也
莊10.1,8,公曰：犧牲玉帛，弗敢加也
莊10.1,9,必以信
莊10.1,10,對曰：小信未孚，神弗福也
莊10.1,11,公曰：小大之獄，雖不能察，必以情
莊10.1,12,對曰：忠之屬也，可以一戰
莊10.1,13,戰，則請從
莊10.1,14,公與之乘
莊10.1,15,戰于長勺
莊10.1,16,公將鼓之
莊10.1,17,劌曰：未可
莊10.1,18,齊人三鼓
莊10.1,19,劌曰：可矣
莊10.1,20,齊師敗績
莊10.1,21,公將馳之
莊10.1,22,劌曰：未可
莊10.1,23,下，視其轍，登軾而望之，曰：可矣
莊10.1,24,遂逐齊師
莊10.1,25,既克，公問其故
莊10.1,26,對曰：夫戰，勇氣也
莊10.1,27,一鼓作氣，再而衰，三而竭
莊10.1,28,彼竭我盈，故克之
莊10.1,29,夫大國，難測也，懼有伏焉
莊10.1,30,吾視其轍亂，望其旗靡，故逐之
莊10.2,0,夏六月，齊師宋師次于郎
莊10.2,1,公子偃曰：宋師不整，可敗也
莊10.2,2,宋敗，齊必還
莊10.2,3,請擊之
莊10.2,4,公弗許
莊10.2,5,自雩門竊出，蒙皋比而先犯之
莊10.2,6,公從之
莊10.2,7,大敗宋師于乘丘
莊10.2,8,齊師乃還
莊10.3,0,蔡哀侯娶于陳，息侯亦娶焉
莊10.3,1,息嬀將歸，過蔡
莊10.3,2,蔡侯曰：吾姨也
莊10.3,3,止而見之，弗賓
莊10.3,4,息侯聞之，怒，使謂楚文王曰：伐我，吾求救於蔡而伐之
莊10.3,5,楚子從之
莊10.3,6,秋九月，楚敗蔡師于莘，以蔡侯獻舞歸
莊10.4,0,齊侯之出也，過譚，譚不禮焉
莊10.4,1,及其入也，諸侯皆賀，譚又不至
莊10.4,2,冬，齊師滅譚，譚無禮也
莊10.4,3,譚子奔莒，同盟故也
莊11.1,0,十一年夏，宋爲乘丘之役故，侵我
莊11.1,1,公禦之
莊11.1,2,宋師未陳而薄之，敗諸鄑
莊11.1,3,凡師，敵未陳曰敗某師，皆陳曰戰，大崩曰敗績
莊11.1,4,得儁曰克，覆而敗之曰取某師，京師敗曰王師敗績于某
莊11.2,0,秋，宋大水
莊11.2,1,公使弔焉，曰：天作淫雨，害於粢盛，若之何不弔
莊11.2,2,對曰：孤實不敬，天降之災，又以爲君憂，拜命之辱
莊11.2,3,臧文仲曰：宋其興乎
莊11.2,4,禹湯罪己，其興也悖焉
莊11.2,5,桀紂罪人，其亡也忽焉
莊11.2,6,且列國有凶，稱孤，禮也
莊11.2,7,言懼而名禮，其庶乎
莊11.2,8,既而聞之曰公子御說之辭也
莊11.2,9,臧孫達曰：是宜爲君，有恤民之心
莊11.3,0,冬，齊侯來逆共姬
莊11.4,0,乘丘之役，公以金僕姑射南宮長萬，公右歂孫生搏之
莊11.4,1,宋人請之
莊11.4,2,宋公靳之，曰：始吾敬子
莊11.4,3,今子，魯囚也，吾弗敬子矣
莊11.4,4,病之
莊12.1,0,十二年秋，宋萬弒閔公于蒙澤
莊12.1,1,遇仇牧于門，批而殺之
莊12.1,2,遇大宰督于東宮之西，又殺之
莊12.1,3,立子游
莊12.1,4,群公子奔蕭，公子御說奔亳
莊12.1,5,南宮牛猛獲帥師圍亳
莊13.1,0,十三年春，會于北杏，以平宋亂
莊13.1,1,遂人不至
莊13.1,2,夏，齊人滅遂而戍之
莊13.2,0,冬，盟于柯，始及齊平也
莊13.3,0,宋人背北杏之會
莊14.1,0,十四年春，諸侯伐宋
莊14.1,1,齊請師于周
莊14.1,2,夏，單伯會之
莊14.1,3,取成于宋而還
莊14.2,0,鄭厲公自櫟侵鄭，及大陵，獲傅瑕
莊14.2,1,傅瑕曰：苟舍我，吾請納君
莊14.2,2,與之盟而赦之
莊14.2,3,六月甲子，傅瑕殺鄭子及其二子，而納厲公
莊14.2,4,初，內蛇與外蛇鬭於鄭南門中，內蛇死
莊14.2,5,六年而厲公入
莊14.2,6,公聞之，問於申繻曰：猶有妖乎
莊14.2,7,對曰：人之所忌，其氣燄以取之
莊14.2,8,妖由人興也
莊14.2,9,人無釁焉，妖不自作
莊14.2,10,人棄常，則妖興，故有妖
莊14.3,0,蔡哀侯爲莘故，繩息嬀以語楚子
莊14.3,1,楚子如息，以食入享，遂滅息
莊14.3,2,以息嬀歸，生堵敖及成王焉
莊14.3,3,未言
莊14.3,4,楚子問之
莊14.3,5,對曰：吾一婦人，而事二夫，縱弗能死，其又奚言
莊14.3,6,楚子以蔡侯滅息，遂伐蔡
莊14.3,7,秋七月，楚入蔡
莊14.4,0,冬，會于鄄，宋服故也
莊15.1,0,十五年春，復會焉，齊始霸也
莊15.2,0,秋，諸侯爲宋伐郳
莊15.2,1,鄭人間之而侵宋
莊16.1,0,十六年夏，諸侯伐鄭，宋故也
莊16.2,0,鄭伯自櫟入，緩告于楚
莊16.2,1,秋，楚伐鄭，及櫟，爲不禮故也
莊16.3,0,鄭伯治與於雍糾之亂者，九月，殺公子閼，刖强鉏
莊16.3,1,公父定叔出奔衛
莊16.3,2,三年而復之，曰：不可使共叔無後於鄭
莊16.3,3,使以十月入，曰：良月也，就盈數焉
莊16.3,4,君子謂强鉏不能衛其足
莊16.4,0,冬，同盟于幽，鄭成也
莊16.5,0,王使虢公命曲沃伯以一軍爲晉侯
莊16.6,0,初，晉武公伐夷，執夷詭諸
莊16.6,1,蔿國請而免之
莊16.6,2,既而弗報，故子國作亂，謂晉人曰：與我伐夷而取其地
莊16.6,3,遂以晉師伐夷，殺夷詭諸
莊16.6,4,周公忌父出奔虢
莊16.6,5,惠王立而復之
莊17.1,0,十七年春，齊人執鄭詹，鄭不朝也
莊17.2,0,夏，遂因氏頜氏工婁氏須遂氏饗齊戍，醉而殺之，齊人殲焉
莊18.1,0,十八年春，虢公晉侯朝王
莊18.1,1,王饗醴，命之宥
莊18.1,2,皆賜玉五瑴馬三匹，非禮也
莊18.1,3,王命諸侯，名位不同，禮亦異數，不以禮假人
莊18.2,0,虢公晉侯鄭伯使原莊公逆王后于陳
莊18.2,1,陳嬀歸于京師，實惠后
莊18.3,0,夏，公追戎于濟西
莊18.3,1,不言其來，諱之也
莊18.4,0,秋，有𧌒，爲災也
莊18.5,0,初，楚武王克權，使鬥緡尹之，以叛，圍而殺之
莊18.5,1,遷權於那處，使閻敖尹之
莊18.5,2,及文王即位，與巴人伐申，而驚其師
莊18.5,3,巴人叛楚而伐那處，取之，遂門于楚
莊18.5,4,閻敖游涌而逸
莊18.5,5,楚子殺之
莊18.5,6,其族爲亂
莊18.5,7,冬，巴人因之以伐楚
莊19.1,0,十九年春，楚子禦之，大敗於津
莊19.1,1,還，鬻拳弗納，遂伐黃
莊19.1,2,敗黃師于踖陵
莊19.1,3,還，及湫，有疾
莊19.1,4,夏六月庚申，卒
莊19.1,5,鬻拳葬諸夕室
莊19.1,6,亦自殺也，而葬於絰皇
莊19.2,0,初，王姚嬖于莊王，生子頹
莊19.2,1,子頹有寵，蔿國爲之師
莊19.2,2,及惠王即位，取蔿國之圃以爲囿
莊19.2,3,邊伯之宮近於王宮，王取之
莊19.2,4,王奪子禽祝跪與詹父田，而收膳夫之秩，故蔿國邊伯石速詹父子禽祝跪作亂，因蘇氏
莊19.2,5,秋，五大夫奉子頹以伐王，不克，出奔溫
莊19.2,6,蘇子奉子頹以奔衛
莊19.2,7,衛師燕師伐周
莊19.2,8,冬，立子頹
莊20.1,0,二十年春，鄭伯和王室，不克
莊20.1,1,執燕仲父
莊20.1,2,夏，鄭伯遂以王歸
莊20.1,3,王處于櫟
莊20.1,4,秋，王及鄭伯入于鄔
莊20.1,5,遂入成周，取其寶器而還
莊20.1,6,冬，王子頹享五大夫，樂及徧舞
莊20.1,7,鄭伯聞之，見虢叔曰：寡人聞之：哀樂失時，殃咎必至
莊20.1,8,今王子頹歌舞不倦，樂禍也
莊20.1,9,夫司寇行戮，君爲之不舉，而況敢樂禍乎
莊20.1,10,奸王之位，禍孰大焉
莊20.1,11,臨禍忘憂，憂必及之
莊20.1,12,盍納王乎
莊20.1,13,虢公曰：寡人之願也
莊21.1,0,二十一年春，胥命于弭
莊21.1,1,夏，同伐王城
莊21.1,2,鄭伯將王自圉門入
莊21.1,3,虢叔自北門入
莊21.1,4,殺王子頹及五大夫
莊22.1,0,二十二年春，陳人殺其大子御寇
莊22.1,1,陳公子完與顓孫奔齊
莊22.1,2,顓孫自齊來奔
莊23.1,0,二十三年夏，公如齊觀社，非禮也
莊23.1,1,曹劌諫曰：不可
莊23.1,2,夫禮，所以整民也
莊23.1,3,故會以訓上下之則，制財用之節
莊23.1,4,朝以正班爵之義，帥長幼之序
莊23.1,5,征伐以討其不然
莊23.1,6,諸侯有王，王有巡守，以大習之
莊23.1,7,非是，君不舉矣
莊23.1,8,君舉必書
莊23.1,9,書而不法，後嗣何觀
莊23.2,0,晉桓莊之族偪，獻公患之
莊23.2,1,士蔿曰：去富子，則羣公子可謀也已
莊23.2,2,公曰：爾試其事
莊23.2,3,士蔿與羣公子謀，譖富子而去之
莊23.3,0,秋，丹桓宮之楹
莊24.1,0,二十四年春，刻其桷，皆非禮也
莊24.1,1,禦孫諫曰：臣聞之：儉，德之共也
莊24.1,2,侈，惡之大也
莊24.1,3,先君有共德，而君納諸大惡，無乃不可乎
莊24.2,0,秋，哀姜至，公使宗婦覿，用幣，非禮也
莊24.2,1,禦孫曰：男贄，大者玉帛，小者禽鳥，以章物也
莊24.2,2,女贄，不過榛栗棗脩，以告虔也
莊24.2,3,今男女同贄，是無別也
莊24.2,4,男女之別，國之大節也
莊24.2,5,而由夫人亂之，無乃不可乎
莊24.3,0,晉士蔿又與群公子謀，使殺游氏之二子
莊24.3,1,士蔿告晉侯曰：可矣
莊24.3,2,不過二年，君必無患
莊25.1,0,二十五年春，陳女叔來聘，始結陳好也
莊25.1,1,嘉之，故不名
莊25.2,0,夏六月辛未，朔，日有食之，鼓用牲于社，非常也
莊25.2,1,唯正月之朔，慝未作，日有食之，於是乎用幣于社，伐鼓于朝
莊25.3,0,秋，大水，鼓用牲于社于門，亦非常也
莊25.3,1,凡天災，有幣，無牲
莊25.3,2,非日月之眚不鼓
莊25.4,0,晉士蔿使羣公子盡殺游氏之族，乃城聚而處之
莊25.5,0,冬，晉侯圍聚，盡殺羣公子
莊26.1,0,二十六年春，晉士蔿爲大司空
莊26.2,0,夏，士蔿城絳，以深其宮
莊26.3,0,秋，虢人侵晉
莊26.3,1,冬，虢人又侵晉
莊27.1,0,二十七年春，公會杞伯姬于洮，非事也
莊27.1,1,天子非展義不巡守，諸侯非民事不舉，卿非君命不越竟
莊27.2,0,夏，同盟于幽，陳鄭服也
莊27.3,0,秋，公子友如陳葬原仲，非禮也
莊27.3,1,原仲，季友之舊也
莊27.4,0,冬，杞伯姬來，歸寧也
莊27.4,1,凡諸侯之女，歸寧曰來，出曰來歸，夫人歸寧曰如某，出曰歸于某
莊27.5,0,晉侯將伐虢
莊27.5,1,士蔿曰：不可
莊27.5,2,虢公驕，若驟得勝於我，必棄其民
莊27.5,3,無衆而後伐之，欲禦我，誰與
莊27.5,4,夫禮樂慈愛，戰所畜也
莊27.5,5,夫民，讓事樂和愛親哀喪，而後可用也
莊27.5,6,虢弗畜也，亟戰，將饑
莊27.6,0,王使召伯廖賜齊侯命，且請伐衛，以其立子頹也
莊28.1,0,二十八年春，齊侯伐衛，戰，敗衛師，數之以王命，取賂而還
莊28.2,0,晉獻公娶于賈，無子
莊28.2,1,烝於齊姜，生秦穆夫人及大子申生
莊28.2,2,又娶二女於戎，大戎狐姬生重耳，小戎子生夷吾
莊28.2,3,晉伐驪戎，驪戎男女以驪姬，歸，生奚齊，其娣生卓子
莊28.2,4,驪姬嬖，欲立其子，賂外嬖梁五與東關嬖五，使言於公曰：曲沃，君之宗也
莊28.2,5,蒲與二屈，君之疆也
莊28.2,6,不可以無主
莊28.2,7,宗邑無主，則民不威
莊28.2,8,疆埸無主，則啓戎心
莊28.2,9,戎之生心，民慢其政，國之患也
莊28.2,10,若使大子主曲沃，而重耳夷吾主蒲與屈，則可以威民而懼戎，且旌君伐
莊28.2,11,使俱曰：狄之廣莫，於晉爲都
莊28.2,12,晉之啓土，不亦宜乎
莊28.2,13,晉侯說之
莊28.2,14,夏，使大子居曲沃，重耳居蒲城，夷吾居屈
莊28.2,15,羣公子皆鄙
莊28.2,16,唯二姬之子在絳
莊28.2,17,二五卒與驪姬譖羣公子而立奚齊，晉人謂之二五耦
莊28.3,0,楚令尹子元欲蠱文夫人，爲館於其宮側，而振萬焉
莊28.3,1,夫人聞之，泣曰：先君以是舞也，習戎備也
莊28.3,2,今令尹不尋諸仇讐，而於未亡人之側，不亦異乎
莊28.3,3,御人以告子元
莊28.3,4,子元曰：婦人不忘襲讐，我反忘之
莊28.4,0,冬，饑，臧孫辰告糴于齊，禮也
莊28.5,0,築郿，非都也
莊28.5,1,凡邑，有宗廟先君之主曰都，無曰邑
莊28.5,2,邑曰築，都曰城
莊29.1,0,二十九年春，新作延廐，書，不時也
莊29.1,1,凡馬，日中而出，日中而入
莊29.2,0,夏，鄭人侵許
莊29.2,1,凡師，有鐘鼓曰伐，無曰侵，輕曰襲
莊29.3,0,秋，有蜚，爲災也
莊29.3,1,凡物，不爲災，不書
莊29.4,0,冬十二月，城諸及防，書，時也
莊29.4,1,凡土功，龍見而畢務，戒事也
莊29.4,2,火見而致用，水昏正而栽，日至而畢
莊29.5,0,樊皮叛王
莊30.1,0,三十年春，王命虢公討樊皮
莊30.1,1,夏四月丙辰，虢公入樊，執樊仲皮，歸于京師
莊30.2,0,楚公子元歸自伐鄭，而處王宮
莊30.2,1,鬬射師諫，則執而梏之
莊30.2,2,秋，申公鬭班殺子元
莊30.2,3,鬬穀於菟爲令尹，自毀其家，以紓楚國之難
莊30.3,0,冬，遇于魯濟，謀山戎也
莊30.3,1,以其病燕故也
莊31.1,0,三十一年夏六月，齊侯來獻戎捷，非禮也
莊31.1,1,凡諸侯有四夷之功，則獻于王，王以警于夷
莊31.1,2,中國則否
莊31.1,3,諸侯不相遺俘
莊32.1,0,三十二年春，城小穀，爲管仲也
莊32.2,0,齊侯爲楚伐鄭之故，請會于諸侯
莊32.2,1,宋公請先見于齊侯
莊32.2,2,夏，遇于梁丘
莊32.3,0,秋七月，有神降于莘
莊32.3,1,惠王問諸內史過曰：是何故也
莊32.3,2,對曰：國之將興，明神降之，監其德也
莊32.3,3,將亡，神又降之，觀其惡也
莊32.3,4,故有得神以興，亦有以亡，虞夏商周皆有之
莊32.3,5,王曰：若之何
莊32.3,6,對曰：以其物享焉
莊32.3,7,其至之日，亦其物也
莊32.3,8,王從之
莊32.3,9,內史過往，聞虢請命，反曰：虢必亡矣
莊32.3,10,虐而聽於神
莊32.3,11,神居莘六月
莊32.3,12,虢公使祝應宗區史嚚享焉
莊32.3,13,神賜之土田
莊32.3,14,史嚚曰：虢其亡乎
莊32.3,15,吾聞之：國將興，聽於民
莊32.3,16,將亡，聽於神
莊32.3,17,神，聰明正直而壹者也，依人而行
莊32.3,18,虢多涼德，其何土之能得
莊32.4,0,初，公築臺，臨黨氏，見孟任，從之
莊32.4,1,閟
莊32.4,2,而以夫人言，許之，割臂盟公
莊32.4,3,生子般焉
莊32.4,4,雩，講于梁氏，女公子觀之
莊32.4,5,圉人犖自牆外與之戲
莊32.4,6,子般怒，使鞭之
莊32.4,7,公曰：不如殺之，是不可鞭
莊32.4,8,犖有力焉，能投蓋于稷門
莊32.4,9,公疾，問後於叔牙
莊32.4,10,對曰：慶父材
莊32.4,11,問於季友
莊32.4,12,對曰：臣以死奉般
莊32.4,13,公曰：鄉者牙曰慶父材
莊32.4,14,成季使以君命命僖叔，待于鍼巫氏，使鍼季酖之
莊32.4,15,曰：飲此，則有後於魯國
莊32.4,16,不然，死且無後
莊32.4,17,飲之，歸，及逵泉而卒
莊32.4,18,立叔孫氏
莊32.5,0,八月癸亥，公薨于路寢
莊32.5,1,子般即位，次于黨氏
莊32.5,2,冬十月己未，共仲使圉人犖賊子般于黨氏
莊32.5,3,成季奔陳
莊32.5,4,立閔公
閔1.1,0,元年春，不書即位，亂故也
閔1.2,0,狄人伐邢
閔1.2,1,管敬仲言於齊侯曰：戎狄豺狼，不可厭也
閔1.2,2,諸夏親暱，不可棄也
閔1.2,3,宴安酖毒，不可懷也
閔1.2,4,詩云：豈不懷歸，畏此簡書
閔1.2,5,簡書，同惡相恤之謂也
閔1.2,6,請救邢以從簡書
閔1.2,7,齊人救邢
閔1.3,0,夏六月，葬莊公
閔1.3,1,亂故，是以緩
閔1.4,0,秋八月，公及齊侯盟于落姑，請復季友也
閔1.4,1,齊侯許之，使召諸陳，公次于郎以待之
閔1.4,2,季子來歸，嘉之也
閔1.5,0,冬，齊仲孫湫來省難，書曰仲孫，亦嘉之也
閔1.6,0,晉侯作二軍，公將上軍，大子申生將下軍
閔1.6,1,趙夙御戎，畢萬爲右，以滅耿滅霍滅魏
閔1.6,2,還，爲大子城曲沃，賜趙夙耿，賜畢萬魏，以爲大夫
閔2.1,0,二年春，虢公敗犬戎于渭汭
閔2.1,1,舟之僑曰：無德而祿，殃也
閔2.1,2,殃將至矣
閔2.1,3,遂奔晉
閔2.2,0,夏，吉禘于莊公，速也
閔2.3,0,初，公傅奪卜齮田，公不禁
閔2.3,1,秋八月辛丑，共仲使卜齮賊公于武闈
閔2.3,2,成季以僖公適邾
閔2.3,3,共仲奔莒，乃入，立之
閔2.3,4,以賂求共仲于莒，莒人歸之
閔2.3,5,及密，使公子魚請
閔2.3,6,不許，哭而往
閔2.3,7,共仲曰：奚斯之聲也
閔2.3,8,乃縊
閔2.4,0,成季之將生也，桓公使卜楚丘之父卜之，曰：男也，其名曰友，在公之右
閔2.4,1,間于兩社，爲公室輔
閔2.4,2,季氏亡，則魯不昌
閔2.4,3,又筮之，遇大有之乾，曰：同復于父，敬如君所
閔2.4,4,及生，有文在其手曰友，遂以命之
閔2.5,0,冬十二月，狄人伐衛
閔2.5,1,衛懿公好鶴，鶴有乘軒者
閔2.5,2,將戰，國人受甲者皆曰：使鶴
閔2.5,3,鶴實有祿位，余焉能戰
閔2.5,4,公與石祁子玦，與甯莊子矢，使守，曰：以此贊國，擇利而爲之
閔2.5,5,與夫人繡衣，曰：聽於二子
閔2.5,6,渠孔御戎，子伯爲右
閔2.5,7,黃夷前驅，孔嬰齊殿
閔2.5,8,及狄人戰于熒澤，衛師敗績，遂滅衛
閔2.5,9,衛侯不去其旗，是以甚敗
閔2.5,10,狄人囚史華龍滑與禮孔，以逐衛人
閔2.5,11,二人曰：我，大史也，實掌其祭
閔2.5,12,不先，國不可得也
閔2.5,13,乃先之
閔2.5,14,至，則告守曰：不可待也
閔2.5,15,夜與國人出
閔2.5,16,狄入衛，遂從之，又敗諸河
閔2.6,0,鄭人惡高克，使帥師次于河上，久而弗召，師潰而歸，高克奔陳
閔2.6,1,鄭人爲之賦清人
閔2.7,0,晉侯使大子申生伐東山皋落氏
閔2.7,1,里克諫曰：大子奉冢祀社稷之粢盛，以朝夕視君膳者也，故曰冢子
閔2.7,2,君行則守，有守則從
閔2.7,3,從曰撫軍，守曰監國，古之制也
閔2.7,4,夫帥師，專行謀，誓軍旅，君與國政之所圖也
閔2.7,5,非大子之事也
閔2.7,6,師在制命而已，稟命則不威，專命則不孝，故君之嗣適不可以帥師
閔2.7,7,君失其官，帥師不威，將焉用之
閔2.7,8,且臣聞臯落氏將戰
閔2.7,9,君其舍之
閔2.7,10,公曰：寡人有子，未知其誰立焉
閔2.7,11,不對而退
閔2.8,0,成風聞成季之繇，乃事之，而屬僖公焉，故成季立之
閔2.9,0,僖之元年，齊桓公遷邢于夷儀
閔2.9,1,二年，封衛于楚丘
閔2.9,2,邢遷如歸，衛國忘亡
閔2.10,0,衛文公大布之衣大帛之冠，務材訓農，通商惠工，敬教勸學，授方任能，元年，革車三十乘
閔2.10,1,季年，乃三百乘
僖1.1,0,元年春，不稱即位，公出故也
僖1.1,1,公出復入，不書，諱之也
僖1.1,2,諱國惡，禮也
僖1.2,0,諸侯救邢
僖1.2,1,邢人潰，出奔師
僖1.2,2,師遂逐狄人，具邢器用而遷之，師無私焉
僖1.3,0,夏，邢遷于夷儀，諸侯城之，救患也
僖1.3,1,凡侯伯，救患分災討罪，禮也
僖1.4,0,秋，楚人伐鄭，鄭即齊故也
僖1.4,1,盟于犖，謀救鄭也
僖1.5,0,九月，公敗邾師于偃，虛丘之戍將歸者也
僖1.6,0,冬，莒人來求賂，公子友敗諸酈，獲莒子之弟挐
僖1.6,1,─非卿也，嘉獲之也
僖1.6,2,公賜季友汶陽之田及費
僖1.7,0,夫人氏之喪至自齊
僖1.7,1,君子以齊人之殺哀姜也爲已甚矣，女子，從人者也
僖2.1,0,二年春，諸侯城楚丘而封衛焉
僖2.1,1,不書所會，後也
僖2.2,0,晉荀息請以屈產之乘與垂棘之璧假道於虞以伐虢
僖2.2,1,公曰：是吾寶也
僖2.2,2,對曰：若得道於虞，猶外府也
僖2.2,3,公曰：宮之奇存焉
僖2.2,4,對曰：宮之奇之爲人也，懦而不能强諫
僖2.2,5,且少長於君，君暱之
僖2.2,6,雖諫，將不聽
僖2.2,7,乃使荀息假道於虞，曰：冀爲不道，入自顛軨，伐鄍三門
僖2.2,8,冀之既病，則亦唯君故
僖2.2,9,今虢爲不道，保於逆旅，以侵敝邑之南鄙
僖2.2,10,敢請假道，以請罪于虢
僖2.2,11,虞公許之，且請先伐虢
僖2.2,12,宮之奇諫，不聽，遂起師
僖2.2,13,夏，晉里克荀息帥師會虞師，伐虢，滅下陽
僖2.2,14,先書虞，賄故也
僖2.3,0,秋，盟于貫，服江黃也
僖2.4,0,齊寺人貂始漏師于多魚
僖2.5,0,虢公敗戎於桑田
僖2.5,1,晉卜偃曰：虢必亡矣
僖2.5,2,亡下陽不懼，而又有功，是天奪之鑒，而益其疾也
僖2.5,3,必易晉而不撫其民矣
僖2.5,4,不可以五稔
僖2.6,0,冬，楚人伐鄭，鬭章囚鄭聃伯
僖3.1,0,三年春不雨，夏六月雨
僖3.1,1,自十月不雨至于五月
僖3.1,2,不曰旱，不爲災也
僖3.2,0,秋，會于陽穀，謀伐楚也
僖3.3,0,齊侯爲陽穀之會來尋盟
僖3.3,1,冬，公子友如齊涖盟
僖3.4,0,楚人伐鄭，鄭伯欲成
僖3.4,1,孔叔不可，曰：齊方勤我，棄德不詳
僖3.5,0,齊侯與蔡姬乘舟于囿，蕩公
僖3.5,1,公懼，變色
僖3.5,2,禁之，不可
僖3.5,3,公怒，歸之，未之絕也
僖3.5,4,蔡人嫁之
僖4.1,0,四年春，齊侯以諸侯之師侵蔡
僖4.1,1,蔡潰，遂伐楚
僖4.1,2,楚子使與師言曰：君處北海，寡人處南海，唯是風馬牛不相及也，不虞君之涉吾地也，何故
僖4.1,3,管仲對曰：昔召康公命我先君大公曰：五侯九伯，女實征之，以夾輔周室
僖4.1,4,賜我先君履，東至于海，西至于河，南至于穆陵，北至于無棣
僖4.1,5,爾貢苞茅不入，王祭不共，無以縮酒，寡人是徵
僖4.1,6,昭王南征而不復，寡人是問
僖4.1,7,對曰：貢之不入，寡君之罪也，敢不共給
僖4.1,8,昭王之不復，君其問諸水濱
僖4.1,9,師進，次于陘
僖4.2,0,陳轅濤塗謂鄭申侯曰：師出於陳鄭之間，國必甚病
僖4.2,1,若出於東方，觀兵於東夷，循海而歸，其可也
僖4.2,2,申侯曰：善
僖4.2,3,濤塗以告齊侯，許之
僖4.2,4,申侯見曰：師老矣，若出於東方而遇敵，懼不可用也
僖4.2,5,若出於陳鄭之間，共其資糧屝屨，其可也
僖4.2,6,齊侯說，與之虎牢
僖4.2,7,執轅濤塗
僖4.3,0,秋，伐陳，討不忠也
僖4.4,0,許穆公卒于師，葬之以侯，禮也
僖4.4,1,凡諸侯薨于朝會，加一等
僖4.4,2,死王事，加二等
僖4.4,3,於是有以袞斂
僖4.5,0,冬，叔孫戴伯帥師會諸侯之師侵陳
僖4.5,1,陳成，歸轅濤塗
僖4.6,0,初，晉獻公欲以驪姬爲夫人，卜之，不吉
僖4.6,1,筮之，吉
僖4.6,2,公曰：從筮
僖4.6,3,卜人曰：筮短龜長，不如從長
僖4.6,4,且其繇曰：專之渝，攘公之羭
僖4.6,5,一薰一蕕，十年尚猶有臭
僖4.6,6,必不可
僖4.6,7,弗聽，立之
僖4.6,8,生奚齊，其娣生卓子
僖5.1,0,五年春王正月辛亥朔，日南至
僖5.1,1,公既視朔，遂登觀臺以望，而書，禮也
僖5.1,2,凡分至啓閉，必書雲物，爲備故也
僖5.2,0,晉侯使以殺大子申生之故來告
僖5.3,0,夏，公孫茲如牟，娶焉
僖5.4,0,會于首止，會王大子鄭，謀寧周也
僖5.5,0,陳轅宣仲怨鄭申侯之反己於召陵，故勸之城其賜邑，曰：美城之，大名也，子孫不忘
僖5.5,1,吾助子請
僖5.5,2,乃爲之請於諸侯而城之，美
僖5.5,3,遂譖諸鄭伯，曰：美城其賜邑，將以叛也
僖5.5,4,申侯由是得罪
僖5.6,0,秋，諸侯盟
僖5.6,1,王使周公召鄭伯，曰：吾撫女以從楚，輔之以晉，可以少安
僖5.6,2,鄭伯喜於王命，而懼其不朝於齊也，故逃歸不盟
僖5.6,3,孔叔止之，曰：國君不可以輕，輕則失親
僖5.6,4,失親，患必至
僖5.6,5,病而乞盟，所喪多矣
僖5.6,6,君必悔之
僖5.6,7,弗聽，逃其師而歸
僖5.7,0,楚鬬穀於菟滅弦，弦子奔黃
僖5.8,0,晉侯復假道於虞以伐虢
僖5.8,1,宮之奇諫曰：虢，虞之表也
僖5.8,2,虢亡，虞必從之
僖5.8,3,晉不可啓，寇不可翫
僖5.8,4,一之謂甚，其可再乎
僖5.8,5,諺所謂輔車相依，唇亡齒寒者，其虞虢之謂也
僖5.8,6,公曰：晉，吾宗也，豈害我哉
僖5.8,7,對曰：大伯虞仲，大王之昭也
僖5.8,8,大伯不從，是以不嗣
僖5.8,9,虢仲虢叔，王季之穆也
僖5.8,10,爲文王卿士，勳在王室，藏於盟府
僖5.8,11,將虢是滅，何愛於虞
僖5.8,12,且虞能親於桓莊乎
僖5.8,13,其愛之也，桓莊之族何罪
僖5.8,14,而以爲戮，不唯偪乎
僖5.8,15,親以寵偪，猶尚害之，況以國乎
僖5.8,16,公曰：吾享祀豐絜，神必據我
僖5.8,17,對曰：臣聞之，鬼神非人實親，惟德是依
僖5.8,18,故周書曰：皇天無親，惟德是輔
僖5.8,19,又曰：黍稷非馨，明德惟馨
僖5.8,20,又曰：民不易物，惟德繄物
僖5.8,21,如是，則非德，民不和，神不享矣
僖5.8,22,神所馮依，將在德矣
僖5.8,23,若晉取虞，而明德以薦馨香，神其吐之乎
僖5.8,24,弗聽，許晉使
僖5.8,25,宮之奇以其族行，曰：虞不臘矣
僖5.8,26,在此行也，晉不更舉矣
僖6.1,0,六年春，晉侯使賈華伐屈
僖6.1,1,夷吾不能守，盟而行
僖6.1,2,將奔狄，郤芮曰：後出同走，罪也，不如之梁
僖6.1,3,梁近秦而幸焉
僖6.1,4,乃之梁
僖6.2,0,夏，諸侯伐鄭，以其逃首止之盟故也
僖6.2,1,圍新密，鄭所以不時城也
僖6.3,0,秋，楚子圍許以救鄭，諸侯救許，乃還
僖6.4,0,冬，蔡穆侯將許僖公以見楚子於武城
僖6.4,1,許男面縛，銜璧，大夫衰絰，士輿櫬
僖6.4,2,楚子問諸逢伯
僖6.4,3,對曰：昔武王克殷，微子啓如是
僖6.4,4,武王親釋其縛，受其璧而祓之
僖6.4,5,焚其櫬，禮而命之，使復其所
僖6.4,6,楚子從之
僖7.1,0,七年春，齊人伐鄭
僖7.1,1,孔叔言於鄭伯曰：諺有之曰：心則不競，何憚於病
僖7.1,2,既不能强，又不能弱，所以斃也
僖7.1,3,國危矣，請下齊以救國
僖7.2,0,夏，鄭殺申侯以說于齊，且用陳轅濤塗之譖也
僖7.3,0,秋，盟于甯母，謀鄭故也
僖7.4,0,冬，鄭伯使請盟于齊
僖7.5,0,閏月，惠王崩
僖7.5,1,襄王惡大叔帶之難，懼不立，不發喪，而告難于齊
僖8.1,0,八年春，盟于洮，謀王室也
僖8.1,1,鄭伯乞盟，請服也
僖8.1,2,襄王定位而後發喪
僖8.2,0,晉里克帥師，梁由靡御，虢射爲右，以敗狄于采桑
僖8.2,1,梁由靡曰：狄無恥，從之，必大克
僖8.2,2,里克曰：懼之而已，無速衆狄
僖8.2,3,虢射曰：期年狄必至，示之弱也
僖8.2,4,夏，狄伐晉，報采桑之役也
僖8.2,5,復期月
僖8.3,0,秋，禘，而致哀姜焉，非禮也
僖8.3,1,凡夫人，不薨于寢，不殯于廟，不赴于同，不祔于姑，則弗致也
僖8.4,0,冬，王人來告喪，難故也，是以緩
僖8.5,0,宋公疾，大子茲父固請曰：目夷長且仁，君其立之
僖8.5,1,公命子魚
僖8.5,2,子魚辭曰：能以國讓，仁孰大焉
僖8.5,3,臣不及也，且又不順
僖8.5,4,遂走而退
僖9.1,0,九年春，宋桓公卒
僖9.1,1,未葬而襄公會諸侯，故曰子
僖9.1,2,凡在喪，王曰小童，公侯曰子
僖9.2,0,夏，會于葵丘，尋盟，且修好，禮也
僖9.2,1,王使宰孔賜齊侯胙，曰：天子有事于文武，使孔賜伯舅胙
僖9.2,2,齊侯將下拜
僖9.2,3,孔曰：且有後命─天子使孔曰：以伯舅耋老，加勞，賜一級，無下拜
僖9.2,4,對曰：天威不違顏咫尺，小白，余敢貪天子之命，無下拜
僖9.2,5,—恐隕越于下，以遺天子羞
僖9.2,6,敢不下拜
僖9.2,7,下，拜
僖9.2,8,登，受
僖9.3,0,秋，齊侯盟諸侯于葵丘，曰：凡我同盟之人，既盟之後，言歸于好
僖9.4,0,九月，晉獻公卒
僖9.4,1,里克㔻鄭欲納文公，故以三公子之徒作亂
僖9.5,0,齊侯以諸侯之師伐晉，及高梁而還，討晉亂也
僖9.5,1,令不及魯，故不書
僖9.6,0,晉郤芮使夷吾重賂秦以求入，曰：人實有國，我何愛焉
僖9.6,1,入而能民，土於何有
僖9.6,2,從之
僖9.7,0,宋襄公即位，以公子目夷爲仁，使爲左師以聽政，於是宋治
僖9.7,1,故魚氏世爲左師
僖10.1,0,十年春，狄滅溫，蘇子無信也
僖10.1,1,蘇子叛王即狄，又不能於狄，狄人伐之，王不救，故滅
僖10.1,2,蘇子奔衛
僖10.2,0,夏四月，周公忌父王子黨會齊隰朋立晉侯
僖10.2,1,晉侯殺里克以說
僖10.2,2,將殺里克，公使謂之曰：微子，則不及此
僖10.2,3,雖然，子殺二君與一大夫，爲子君者，不亦難乎
僖10.2,4,對曰：不有廢也，君何以興
僖10.2,5,欲加之罪，其無辭乎
僖10.2,6,臣聞命矣
僖10.2,7,伏劍而死
僖10.2,8,於是㔻鄭聘于秦，且謝緩賂，故不及
僖10.3,0,晉侯改葬共大子
僖11.1,0,十一年春，晉侯使以㔻鄭之亂來告
僖11.2,0,天王使召武公內史過賜晉侯命，受玉惰
僖11.2,1,過歸，告王曰：晉侯其無後乎
僖11.2,2,王賜之命，而惰於受瑞，先自棄也已，其何繼之有
僖11.2,3,禮，國之幹也
僖11.2,4,敬，禮之輿也
僖11.2,5,不敬，則禮不行
僖11.2,6,禮不行，則上下昏，何以長世
僖11.3,0,夏，揚拒泉皋伊雒之戎同伐京師，入王城，焚東門，王子帶召之也
僖11.3,1,秦晉伐戎以救周
僖11.3,2,秋，晉侯平戎于王
僖11.4,0,黃人不歸楚貢
僖11.4,1,冬，楚人伐黃
僖12.1,0,十二年春，諸侯城衛楚丘之郛，懼狄難也
僖12.2,0,黃人恃諸侯之睦于齊也，不共楚職，曰：自郢及我九百里，焉能害我
僖12.2,1,夏，楚滅黃
僖12.3,0,王以戎難故，討王子帶
僖12.3,1,秋，王子帶奔齊
僖12.4,0,冬，齊侯使管夷吾平戎于王，使隰朋平戎于晉
僖13.1,0,十三年春，齊侯使仲孫湫聘于周，且言王子帶
僖13.1,1,事畢，不與王言
僖13.1,2,歸，復命曰：未可
僖13.1,3,王怒未怠，其十年乎
僖13.1,4,不十年，王弗召也
僖13.2,0,夏，會于鹹，淮夷病杞故，且謀王室也
僖13.3,0,秋，爲戎難故，諸侯戍周
僖13.3,1,齊仲孫湫致之
僖13.4,0,冬，晉薦饑，使乞糴于秦
僖13.4,1,秦伯謂子桑：與諸乎
僖13.4,2,對曰：重施而報，君將何求
僖13.4,3,重施而不報，其民必攜
僖13.4,4,攜而討焉，無衆，必敗
僖13.4,5,謂百里：與諸乎
僖13.4,6,對曰：天災流行，國家代有
僖13.4,7,救災恤鄰，道也
僖13.4,8,行道，有福
僖13.4,9,㔻鄭之子豹在秦，請伐晉
僖13.4,10,秦伯曰：其君是惡，其民何罪
僖13.4,11,秦於是乎輸粟于晉，自雍及絳相繼，命之曰汎舟之役
僖14.1,0,十四年春，諸侯城緣陵而遷杞焉，不書其人，有闕也
僖14.2,0,鄫季姬來寧，公怒，止之，以鄫子之不朝也
僖14.2,1,夏，遇于防，而使來朝
僖14.3,0,秋八月辛卯，沙鹿崩
僖14.3,1,晉卜偃曰：朞年將有大咎，幾亡國
僖14.4,0,冬，秦饑，使乞糴于晉，晉人弗與
僖14.4,1,慶鄭曰：背施，無親
僖14.4,2,幸災，不仁
僖14.4,3,貪愛，不祥
僖14.4,4,怒鄰，不義
僖14.4,5,四德皆失，何以守國
僖14.4,6,虢射曰：皮之不存，毛將安傅
僖14.4,7,慶鄭曰：弃信背鄰，患孰恤之
僖14.4,8,無信，患作
僖14.4,9,失援，必斃
僖14.4,10,是則然矣
僖14.4,11,虢射曰：無損於怨，而厚於寇，不如勿與
僖14.4,12,慶鄭曰：背施幸災，民所弃也
僖14.4,13,近猶讎之，況怨敵乎
僖14.4,14,弗聽
僖14.4,15,退曰：君其悔是哉
僖15.1,0,十五年春，楚人伐徐，徐即諸夏故也
僖15.1,1,三月，盟于牡丘，尋葵丘之盟，且救徐也
僖15.1,2,孟穆伯帥師及諸侯之師救徐，諸侯次于匡以待之
僖15.2,0,夏五月，日有食之
僖15.2,1,不書朔與日，官失之也
僖15.3,0,秋，伐厲，以救徐也
僖15.4,0,晉侯之入也，秦穆姬屬賈君焉，且曰盡納羣公子
僖15.4,1,晉侯烝於賈君，又不納羣公子，是以穆姬怨之
僖15.4,2,晉侯許賂中大夫，既而皆背之
僖15.4,3,賂秦伯以河外列城五，東盡虢略，南及華山，內及解梁城，既而不與
僖15.4,4,晉饑，秦輸之粟
僖15.4,5,秦饑，晉閉之糴，故秦伯伐晉
僖15.5,0,震夷伯之廟，罪之也，於是展氏有隱慝焉
僖15.6,0,冬，宋人伐曹，討舊怨也
僖15.7,0,楚敗徐于婁林，徐恃救也
僖15.8,0,十月，晉陰飴甥會秦伯，盟于王城
僖16.1,0,十六年春，隕石于宋五，隕星也
僖16.1,1,六鷁退飛，過宋都，風也
僖16.1,2,周內史叔興聘于宋，宋襄公問焉，曰：是何祥也
僖16.1,3,吉凶焉在
僖16.1,4,對曰：今茲魯多大喪，明年齊有亂，君將得諸侯而不終
僖16.1,5,退而告人曰：君失問
僖16.1,6,是陰陽之事，非吉凶所生也
僖16.1,7,吉凶由人
僖16.1,8,吾不敢逆君故也
僖16.2,0,夏，齊伐厲，不克，救徐而還
僖16.3,0,秋，狄侵晉，取狐厨受鐸，涉汾，及昆都，因晉敗也
僖16.4,0,王以戎難告于齊
僖16.4,1,齊徵諸侯而戍周
僖16.5,0,冬十一月乙卯，鄭殺子華
僖16.6,0,十二月，會于淮，謀鄫，且東略也
僖16.6,1,城鄫，役人病，有夜登丘而呼曰：齊有亂
僖16.6,2,不果城而還
僖17.1,0,十有七年春，齊人爲徐伐英氏，以報婁林之役也
僖17.2,0,夏，晉大子圉爲質於秦，秦歸河東而妻之
僖17.3,0,師滅項
僖17.3,1,淮之會，公有諸侯之事，未歸，而取項
僖17.3,2,齊人以爲討，而止公
僖17.4,0,秋，聲姜以公故，會齊侯于卞
僖17.4,1,九月，公至
僖17.4,2,書曰至自會，猶有諸侯之事焉，且諱之也
僖17.5,0,齊侯之夫人三，王姬徐嬴蔡姬，皆無子
僖17.5,1,齊侯好內，多內寵，內嬖如夫人者六人：長衛姬，生武孟
僖17.5,2,少衛姬，生惠公
僖17.5,3,鄭姬，生孝公
僖17.5,4,葛嬴，生昭公
僖17.5,5,密姬，生懿公
僖17.5,6,宋華子，生公子雍
僖17.5,7,公與管仲屬孝公於宋襄公，以爲大子
僖17.5,8,雍巫有寵於衛共姬，因寺人貂以薦羞於公，亦有寵
僖17.5,9,公許之立武孟
僖17.5,10,管仲卒，五公子皆求立
僖17.5,11,冬十月乙亥，齊桓公卒
僖17.5,12,易牙入，與寺人貂因內寵以殺羣吏，而立公子無虧
僖17.5,13,孝公奔宋
僖17.5,14,十二月乙亥，赴
僖17.5,15,辛巳，夜殯
僖18.1,0,十八年春，宋襄公以諸侯伐齊
僖18.1,1,三月，齊人殺無虧
僖18.2,0,鄭伯始朝于楚
僖18.2,1,楚子賜之金，既而悔之，與之盟曰：無以鑄兵
僖18.2,2,故以鑄三鍾
僖18.3,0,齊人將立孝公，不勝四公子之徒，遂與宋人戰
僖18.3,1,夏五月，宋敗齊師于甗，立孝公而還
僖18.3,2,秋八月，葬齊桓公
僖18.4,0,冬，邢人狄人伐衛，圍菟圃
僖18.4,1,衛侯以國讓父兄子弟及朝衆，曰：苟能治之，燬請從焉
僖18.4,2,衆不可，而後師于訾婁
僖18.4,3,狄師還
僖18.5,0,梁伯益其國而不能實也，命曰新里，秦取之
僖19.1,0,十九年春，遂城而居之
僖19.2,0,宋人執滕宣公
僖19.3,0,夏，宋公使邾文公用鄫子于次睢之社，欲以屬東夷
僖19.3,1,司馬子魚曰：古者六畜不相爲用，小事不用大牲，而況敢用人乎
僖19.3,2,祭祀以爲人也
僖19.3,3,民，神之主也
僖19.3,4,用人，其誰饗之
僖19.3,5,齊桓公存三亡國以屬諸侯，義士猶曰薄德，今一會而虐二國之君，又用諸淫昏之鬼，將以求霸，不亦難乎
僖19.3,6,得死爲幸
僖19.4,0,秋，衛人伐邢，以報菟圃之役
僖19.4,1,於是衛大旱，卜有事於山川，不吉
僖19.4,2,甯莊子曰：昔周饑，克殷而年豐
僖19.4,3,今邢方無道，諸侯無伯，天其或者欲使衛討邢乎
僖19.4,4,從之
僖19.4,5,師興而雨
僖19.5,0,宋人圍曹，討不服也
僖19.5,1,子魚言於宋公曰：文王聞崇德亂而伐之，軍三旬而不降
僖19.5,2,退修教而復伐之，因壘而降
僖19.5,3,詩曰：刑于寡妻，至于兄弟，以御于家邦
僖19.5,4,今君德無乃猶有所闕，而以伐人，若之何
僖19.5,5,盍姑內省德乎，無闕而後動
僖19.6,0,陳穆公請脩好於諸侯，以無忘齊桓之德
僖19.6,1,冬，盟于齊，脩桓公之好也
僖19.7,0,梁亡，不書其主，自取之也
僖19.7,1,初，梁伯好土功，亟城而弗處
僖19.7,2,民罷而弗堪，則曰某寇將至
僖19.7,3,乃溝公宮，曰：秦將襲我
僖19.7,4,民懼而潰，秦遂取梁
僖20.1,0,二十年春，新作南門
僖20.1,1,書，不時也
僖20.1,2,凡啓塞，從時
僖20.2,0,滑人叛鄭，而服於衛
僖20.2,1,夏，鄭公子士洩堵寇帥師入滑
僖20.3,0,秋，齊狄盟于邢，爲邢謀衛難也
僖20.3,1,於是衛方病邢
僖20.4,0,隨以漢東諸侯叛楚
僖20.4,1,冬，楚鬭穀於菟帥師伐隨，取成而還
僖20.5,0,宋襄公欲合諸侯
僖20.5,1,臧文仲聞之曰：以欲從人，則可
僖20.5,2,以人從欲，鮮濟
僖21.1,0,二十一年春，宋人爲鹿上之盟，以求諸侯於楚
僖21.1,1,楚人許之
僖21.1,2,公子目夷曰：小國爭盟，禍也
僖21.1,3,宋其亡乎
僖21.1,4,幸而後敗
僖21.2,0,夏，大旱
僖21.2,1,公欲焚巫尪
僖21.2,2,臧文仲曰：非旱備也
僖21.2,3,修城郭貶食省用務穡勸分，此其務也
僖21.2,4,巫尪何爲
僖21.2,5,天欲殺之，則如勿生
僖21.2,6,若能爲旱，焚之滋甚
僖21.2,7,公從之
僖21.2,8,是歲也，饑而不害
僖21.3,0,秋，諸侯會宋公于盂
僖21.3,1,子魚曰：禍其在此乎
僖21.3,2,君欲已甚，其何以堪之
僖21.3,3,於是楚執宋公以伐宋
僖21.4,0,任宿須句顓臾，風姓也，實司大皞與有濟之祀，以服事諸夏
僖21.4,1,邾人滅須句
僖21.4,2,須句子來奔，因成風也
僖21.4,3,成風爲之言於公曰：崇明祀，保小寡，周禮也
僖21.4,4,蠻夷猾夏，周禍也
僖21.4,5,若封須句，是崇皞濟而脩祀紓禍也
僖22.1,0,二十二年春，伐邾，取須句，反其君焉，禮也
僖22.2,0,三月，鄭伯如楚
僖22.3,0,夏，宋公伐鄭
僖22.3,1,子魚曰：所謂禍在此矣
僖22.4,0,初，平王之東遷也，辛有適伊川，見被髮而祭于野者，曰：不及百年，此其戎乎
僖22.4,1,其禮先亡矣
僖22.4,2,秋，秦晉遷陸渾之戎于伊川
僖22.5,0,晉大子圉爲質於秦，將逃歸，謂嬴氏曰：與子歸乎
僖22.5,1,對曰：子，晉大子，而辱於秦
僖22.5,2,子之欲歸，不亦宜乎
僖22.5,3,寡君之使婢子侍執巾櫛，以固子也
僖22.5,4,從子而歸，弃君命也
僖22.5,5,不敢從，亦不敢言
僖22.5,6,遂逃歸
僖22.6,0,富辰言於王曰：請召大叔
僖22.6,1,詩曰：協比其鄰，昏姻孔云
僖22.6,2,吾兄弟之不協，焉能怨諸侯之不睦
僖22.6,3,王說
僖22.6,4,王子帶自齊復歸于京師，王召之也
僖22.7,0,邾人以須句故出師
僖22.7,1,公卑邾，不設備而禦之
僖22.8,0,楚人伐宋以救鄭
僖22.8,1,宋公將戰，大司馬固諫曰：天之弃商久矣，君將興之，弗可赦也已
僖22.8,2,弗聽
僖22.9,0,丙子晨，鄭文夫人羋氏姜氏勞楚子於柯澤
僖22.9,1,楚子使師縉示之俘馘
僖22.9,2,君子曰：非禮也
僖22.9,3,婦人送迎不出門，見兄弟不踰閾，戎事不邇女器
僖22.9,4,丁丑，楚子入饗于鄭，九獻，庭實旅百，加籩豆六品
僖22.9,5,饗畢，夜出，文羋送于軍
僖22.9,6,取鄭二姬以歸
僖22.9,7,叔詹曰：楚王其不沒乎
僖22.9,8,爲禮卒於無別
僖22.9,9,無別不可謂禮
僖22.9,10,將何以沒
僖22.9,11,諸侯是以知其不遂霸也
僖23.1,0,二十三年春，齊侯伐宋，圍緡，以討其不與盟于齊也
僖23.2,0,夏五月，宋襄公卒，傷於泓故也
僖23.3,0,秋，楚成得臣帥師伐陳，討其貳於宋也
僖23.3,1,遂取焦夷，城頓而還
僖23.3,2,子文以爲之功，使爲令尹
僖23.3,3,叔伯曰：子若國何
僖23.3,4,對曰：吾以靖國也
僖23.3,5,夫有大功而無貴仕，其人能靖者與有幾
僖23.4,0,九月，晉惠公卒
僖23.4,1,懷公立，命無從亡人，期，期而不至，無赦
僖23.4,2,狐突之子毛及偃從重耳在秦，弗召
僖23.4,3,冬，懷公執狐突，曰：子來則免
僖23.4,4,對曰：子之能仕，父教之忠，古之制也
僖23.4,5,策名委質，貳乃辟也
僖23.4,6,今臣之子，名在重耳，有年數矣
僖23.4,7,若又召之，教之貳也
僖23.4,8,父教子貳，何以事君
僖23.4,9,刑之不濫，君之明也，臣之願也
僖23.4,10,淫刑以逞，誰則無罪
僖23.4,11,臣聞命矣
僖23.4,12,乃殺之
僖23.4,13,卜偃稱疾不出，曰：周書有之：乃大明服
僖23.4,14,己則不明，而殺人以逞，不亦難乎
僖23.4,15,民不見德，而唯戮是聞，其何後之有
僖23.5,0,十一月，杞成公卒
僖23.5,1,書曰子，杞，夷也
僖23.5,2,不書名，未同盟也
僖23.5,3,凡諸侯同盟，死則赴以名，禮也
僖23.5,4,赴以名，則亦書之，不然則否，辟不敏也
僖23.6,0,晉公子重耳之及於難也，晉人伐諸蒲城
僖23.6,1,蒲城人欲戰，重耳不可，曰：保君父之命而享其生祿，於是乎得人
僖23.6,2,有人而校，罪莫大焉
僖23.6,3,吾其奔也
僖23.6,4,遂奔狄
僖23.6,5,從者狐偃趙衰顛頡魏武子司空季子
僖23.6,6,狄人伐廧咎如，獲其二女，叔隗季隗，納諸公子
僖23.6,7,公子取季隗，生伯鯈叔劉，以叔隗妻趙衰，生盾
僖23.6,8,將適齊，謂季隗曰：待我二十五年，不來而後嫁
僖23.6,9,對曰：我二十五年矣，又如是而嫁，則就木焉
僖23.6,10,請待子
僖23.6,11,處狄十二年而行
僖24.1,0,二十四年春王正月，秦伯納之
僖24.1,1,不書，不告入也
僖24.1,2,及河，子犯以璧授公子，曰：臣負羈紲從君巡於天下，臣之罪甚多矣，臣猶知之，而況君乎
僖24.1,3,請由此亡
僖24.1,4,公子曰：所不與舅氏同心者，有如白水
僖24.1,5,投其璧于河
僖24.1,6,濟河，圍令狐，入桑泉，取臼衰
僖24.1,7,二月甲午，晉師軍于廬柳
僖24.1,8,秦伯使公子縶如晉師
僖24.1,9,師退，軍于郇
僖24.1,10,辛丑，狐偃及秦晉之大夫盟于郇
僖24.1,11,壬寅，公子入于晉師
僖24.1,12,丙午，入于曲沃
僖24.1,13,丁未，朝于武宮
僖24.1,14,戊申，使殺懷公于高梁
僖24.1,15,不書，亦不告也
僖24.2,0,鄭之入滑也，滑人聽命
僖24.2,1,師還，又即衛
僖24.2,2,鄭公子士洩堵俞彌帥師伐滑
僖24.2,3,王使伯服游孫伯如鄭請滑
僖24.2,4,鄭伯怨惠王之入而不與厲公爵也，又怨襄王之與衛滑也
僖24.2,5,故不聽王命，而執二子
僖24.2,6,王怒，將以狄伐鄭
僖24.3,0,鄭子華之弟子臧出奔宋，好聚鷸冠
僖24.3,1,鄭伯聞而惡之，使盜誘之
僖24.3,2,八月，盜殺之于陳宋之間
僖24.3,3,君子曰：服之不衷，身之災也
僖24.3,4,詩曰：彼己之子，不稱其服
僖24.3,5,子臧之服，不稱也夫
僖24.3,6,詩曰，自詒伊慼，其子臧之謂矣
僖24.3,7,夏書曰，地平天成，稱也
僖24.4,0,宋及楚平，宋成公如楚
僖24.4,1,還，入於鄭
僖24.4,2,鄭伯將享之，問禮於皇武子
僖24.4,3,對曰：宋，先代之後也，於周爲客
僖24.4,4,天子有事，膰焉
僖24.4,5,有喪，拜焉
僖24.4,6,豐厚可也
僖24.4,7,鄭伯從之，享宋公，有加，禮也
僖24.5,0,冬，王使來告難，曰：不穀不德，得罪于母弟之寵子帶，鄙在鄭地氾，敢告叔父
僖24.5,1,臧文仲對曰：天子蒙塵于外，敢不奔問官守
僖24.5,2,王使簡師父告于晉，使左鄢父告于秦
僖24.5,3,天子無出，書曰，天王出居于鄭，辟母弟之難也
僖24.5,4,天子凶服降名，禮也
僖24.6,0,鄭伯與孔將鉏石甲父侯宣多省視官具于氾，而後聽其私政，禮也
僖24.7,0,衛人將伐邢，禮至曰：不得其守，國不可得也
僖24.7,1,我請昆弟仕焉
僖24.7,2,乃往，得仕
僖25.1,0,二十五年春，衛人伐邢，二禮從國子巡城，掖以赴外，殺之
僖25.1,1,正月丙午，衛侯燬滅邢
僖25.1,2,同姓也，故名
僖25.1,3,禮至爲銘曰：余掖殺國子，莫余敢止
僖25.2,0,秦伯師於河上，將納王
僖25.2,1,狐偃言於晉侯曰：求諸侯，莫如勤王
僖25.2,2,諸侯信之，且大義也
僖25.2,3,繼文之業，而信宣於諸侯，今爲可矣
僖25.3,0,秋，秦晉伐鄀
僖25.3,1,楚鬬克屈禦寇以申息之師戍商密
僖25.3,2,秦人過析，隈入而係輿人，以圍商密，昏而傅焉
僖25.3,3,宵，坎血加書，僞與子儀子邊盟者
僖25.3,4,商密人懼，曰：秦取析矣
僖25.3,5,戍人反矣
僖25.3,6,乃降秦師
僖25.3,7,秦師囚申公子儀息公子邊以歸
僖25.3,8,楚令尹子玉追秦師，弗及
僖25.3,9,遂圍陳，納頓子于頓
僖25.4,0,冬，晉侯圍原，命三日之糧
僖25.4,1,原不降，命去之
僖25.4,2,諜出，曰：原將降矣
僖25.4,3,軍吏曰：請待之
僖25.4,4,公曰：信，國之寶也，民之所庇也
僖25.4,5,得原失信，何以庇之
僖25.4,6,所亡滋多
僖25.4,7,退一舍而原降
僖25.4,8,遷原伯貫于冀
僖25.4,9,趙衰爲原大夫，狐溱爲溫大夫
僖25.5,0,衛人平莒于我，十二月，盟于洮，修衛文公之好，且及莒平也
僖25.6,0,晉侯問原守於寺人勃鞮，對曰：昔趙衰以壺飧從，徑，餒而弗食
僖25.6,1,故使處原
僖26.1,0,二十六年春王正月，公會莒茲㔻公甯莊子盟于向，尋洮之盟也
僖26.2,0,齊師侵我西鄙，討是二盟也
僖26.3,0,夏，齊孝公伐我北鄙，衛人伐齊，洮之盟故也
僖26.4,0,東門襄仲臧文仲如楚乞師
僖26.4,1,臧孫見子玉而道之伐齊宋，以其不臣也
僖26.5,0,夔子不祀祝融與鬻熊，楚人讓之
僖26.5,1,對曰：我先王熊摯有疾，鬼神弗赦，而自竄于夔，吾是以失楚，又何祀焉
僖26.5,2,秋，楚成得臣鬭宜申帥師滅夔，以夔子歸
僖26.6,0,宋以其善於晉侯也，叛楚即晉
僖26.6,1,冬，楚令尹子玉司馬子西帥師伐宋，圍緡
僖27.1,0,二十七年春，杞桓公來朝
僖27.1,1,用夷禮，故曰子
僖27.1,2,公卑杞，杞不共也
僖27.2,0,夏，齊孝公卒
僖27.2,1,有齊怨，不廢喪紀，禮也
僖27.3,0,秋，入杞，責無禮也
僖27.4,0,楚子將圍宋，使子文治兵於睽，終朝而畢，不戮一人
僖27.4,1,子玉復治兵於蔿，終日而畢，鞭七人，貫三人耳
僖27.4,2,國老皆賀子文
僖27.4,3,子文飲之酒
僖27.4,4,蔿賈尚幼，後至，不賀
僖27.4,5,子文問之
僖27.4,6,對曰：不知所賀
僖27.4,7,子之傳政於子玉，曰：以靖國也
僖27.4,8,靖諸內而敗諸外，所獲幾何
僖27.4,9,子玉之敗，子之舉也
僖27.4,10,舉以敗國，將何賀焉
僖27.4,11,子玉剛而無禮，不可以治民，過三百乘，其不能以入矣
僖27.4,12,苟入而賀，何後之有
僖28.1,0,二十八年春，晉侯將伐曹，假道于衛
僖28.1,1,衛人弗許
僖28.1,2,還，自南河濟，侵曹伐衛
僖28.1,3,正月戊申，取五鹿
僖28.1,4,二月，晉郤縠卒
僖28.1,5,原軫將中軍，胥臣佐下軍，上德也
僖28.1,6,晉侯齊侯盟于斂盂
僖28.1,7,衛侯請盟，晉人弗許
僖28.1,8,衛侯欲與楚，國人不欲，故出其君，以說于晉
僖28.1,9,衛侯出居于襄牛
僖28.2,0,公子買戍衛，楚人救衛，不克
僖28.2,1,公懼於晉，殺子叢以說焉
僖28.2,2,謂楚人曰：不卒戍也
僖28.3,0,晉侯圍曹，門焉，多死
僖28.3,1,曹人尸諸城上，晉侯患之
僖28.3,2,聽輿人之謀，稱舍於墓
僖28.3,3,師遷焉
僖28.3,4,曹人兇懼，爲其所得者，棺而出之
僖28.3,5,因其兇也而攻之
僖28.3,6,三月丙午，入曹，數之以其不用僖負羈，而乘軒者三百人也，且曰獻狀
僖28.3,7,令無入僖負羈之宮，而免其族，報施也
僖28.3,8,魏犨顛頡怒，曰：勞之不圖，報於何有
僖28.3,9,爇僖負羈氏
僖28.3,10,魏犨傷於胸
僖28.3,11,公欲殺之，而愛其材
僖28.3,12,使問，且視之
僖28.3,13,病，將殺之
僖28.3,14,魏犨束胸見使者，曰：以君之靈，不有寧也
僖28.3,15,距躍三百，曲踊三百
僖28.3,16,乃舍之
僖28.3,17,殺顛頡以徇于師，立舟之僑以爲戎右
僖28.4,0,初，楚子玉自爲瓊弁玉纓，未之服也
僖28.4,1,先戰，夢河神謂己曰：畀余
僖28.4,2,余賜女孟諸之麋
僖28.4,3,弗致也
僖28.4,4,大心與子西使榮黃諫，弗聽
僖28.4,5,榮季曰：死而利國，猶或爲之，況瓊玉乎
僖28.4,6,是糞土也
僖28.4,7,而可以濟師，將何愛焉
僖28.4,8,弗聽
僖28.4,9,出，告二子曰：非神敗令尹，令尹其不勤民，實自敗也
僖28.4,10,既敗，王使謂之曰：大夫若入，其若申息之老何
僖28.4,11,子西孫伯曰：得臣將死
僖28.4,12,二臣止之，曰：君其將以爲戮
僖28.4,13,及連穀而死
僖28.5,0,或訴元咺於衛侯曰：立叔武矣
僖28.5,1,其子角從公，公使殺之
僖28.5,2,咺不廢命，奉夷叔以入守
僖28.6,0,城濮之戰，晉中軍風于澤，亡大旆之左旃
僖28.6,1,祁瞞奸命，司馬殺之，以徇于諸侯，使茅茷代之
僖28.6,2,師還
僖28.6,3,壬午，濟河
僖28.6,4,舟之僑先歸，士會攝右
僖28.6,5,秋七月丙申，振旅，愷以入于晉，獻俘授馘，飲至大賞，徵會討貳
僖28.6,6,殺舟之僑以徇于國，民於是大服
僖28.7,0,冬，會于溫，討不服也
僖28.8,0,衛侯與元咺訟，甯武子爲輔，鍼莊子爲坐，士榮爲大士
僖28.8,1,衛侯不勝
僖28.8,2,殺士榮，刖鍼莊子，謂甯俞忠而免之
僖28.8,3,執衛侯，歸之于京師，寘諸深室
僖28.8,4,甯子職納橐饘焉
僖28.8,5,元咺歸于衛，立公子瑕
僖28.9,0,是會也，晉侯召王，以諸侯見，且使王狩
僖28.9,1,仲尼曰：以臣召君，不可以訓
僖28.9,2,故書曰天王狩于河陽，言非其地也，且明德也
僖28.10,0,壬申，公朝于王所
僖28.11,0,丁丑，諸侯圍許
僖28.12,0,晉侯有疾，曹伯之豎侯獳貨筮史，使曰以曹爲解：齊桓公爲會而封異姓，今君爲會而滅同姓
僖28.12,1,曹叔振鐸，文之昭也
僖28.12,2,先君唐叔，武之穆也
僖28.12,3,且合諸侯而滅兄弟，非禮也
僖28.12,4,與衛偕命，而不與偕復，非信也
僖28.12,5,同罪異罰，非刑也
僖28.12,6,禮以行義，信以守禮，刑以正邪
僖28.12,7,舍此三者，君將若之何
僖28.12,8,公說，復曹伯，遂會諸侯于許
僖28.13,0,晉侯作三行以禦狄
僖28.13,1,荀林父將中行，屠擊將右行，先蔑將左行
僖29.1,0,二十九年春，介葛盧來朝，舍于昌衍之上
僖29.1,1,公在會，饋之芻米，禮也
僖29.2,0,夏，公會王子虎晉狐偃宋公孫固齊國歸父陳轅濤塗盟于翟泉，尋踐土之盟，且謀伐鄭也
僖29.2,1,卿不書，罪之也
僖29.2,2,在禮，卿不會公侯，會伯子男可也
僖29.3,0,秋，大雨雹，爲災也
僖29.4,0,冬，介葛盧來，以未見公故，復來朝
僖29.4,1,禮之，加燕好
僖30.1,0,三十年春，晉人侵鄭，以觀其可攻與否
僖30.1,1,狄閒晉之有鄭虞也，夏，狄侵齊
僖30.2,0,晉侯使醫衍酖衛侯
僖30.2,1,甯俞貨醫，使薄其酖，不死
僖30.2,2,公爲之請，納玉於王與晉侯，皆十瑴，王許之
僖30.2,3,秋，乃釋衛侯
僖30.3,0,九月甲午，晉侯秦伯圍鄭，以其無禮於晉，且貳於楚也
僖30.3,1,晉軍函陵，秦軍氾南
僖30.4,0,冬，王使周公閱來聘，饗有昌歜白黑形鹽
僖30.4,1,辭曰：國君，文足昭也，武可畏也，則有備物之饗，以象其德
僖30.4,2,薦五味，羞嘉穀，鹽虎形，以獻其功
僖30.4,3,吾何以堪之
僖30.5,0,東門襄仲將聘于周，遂初聘于晉
僖31.1,0,三十一年春，取濟西田，分曹地也
僖31.1,1,使臧文仲往，宿於重館
僖31.1,2,重館人告曰：晉新得諸侯，必親其共
僖31.1,3,不速行，將無及也
僖31.1,4,從之
僖31.1,5,分曹地，自洮以南，東傅于濟，盡曹地也
僖31.2,0,襄仲如晉，拜曹田也
僖31.3,0,夏四月，四卜郊，不從，乃免牲，非禮也
僖31.3,1,猶三望，亦非禮也
僖31.3,2,禮不卜常祀，而卜其牲日
僖31.3,3,牛卜日曰牲
僖31.3,4,牲成而卜郊，上怠慢也
僖31.3,5,望，郊之細也
僖31.3,6,不郊，亦無望可也
僖31.4,0,秋，晉蒐于清原，作五軍以禦狄
僖31.4,1,趙衰爲卿
僖31.5,0,冬，狄圍衛，衛遷于帝丘，卜曰三百年
僖31.6,0,鄭洩駕惡公子瑕，鄭伯亦惡之，故公子瑕出奔楚
僖32.1,0,三十二年春，楚鬭章請平于晉，晉陽處父報之，晉楚始通
僖32.2,0,夏，狄有亂，衛人侵狄，狄請平焉
僖32.2,1,秋，衛人及狄盟
僖32.3,0,冬，晉文公卒
僖32.3,1,庚辰，將殯于曲沃
僖32.3,2,出絳，柩有聲如牛
僖32.3,3,卜偃使大夫拜，曰：君命大事：將有西師過軼我，擊之，必大捷焉
僖33.1,0,三十三年春，秦師過周北門，左右免冑而下，超乘者三百乘
僖33.1,1,王孫滿尚幼，觀之，言於王曰：秦師輕而無禮，必敗
僖33.1,2,輕則寡謀，無禮則脫
僖33.1,3,入險而脫，又不能謀，能無敗乎
僖33.2,0,齊國莊子來聘，自郊勞至于贈賄，禮成而加之以敏
僖33.2,1,臧文仲言於公曰：國子爲政，齊猶有禮，君其朝焉
僖33.2,2,臣聞之：服於有禮，社稷之衛也
僖33.3,0,晉原軫曰：秦違蹇叔，而以貪勤民，天奉我也
僖33.3,1,奉不可失，敵不可縱
僖33.3,2,縱敵，患生
僖33.3,3,違天，不祥
僖33.3,4,必伐秦師
僖33.3,5,欒枝曰：未報秦施，而伐其師，其爲死君乎
僖33.3,6,先軫曰：秦不哀吾喪，而伐吾同姓，秦則無禮，何施之爲
僖33.3,7,吾聞之：一日縱敵，數世之患也
僖33.3,8,謀及子孫，可謂死君乎
僖33.3,9,遂發命，遽興姜戎
僖33.3,10,子墨衰絰，梁弘御戎，萊駒爲右
僖33.4,0,狄侵齊，因晉喪也
僖33.5,0,公伐邾，取訾婁，以報升陘之役
僖33.5,1,邾人不設備
僖33.5,2,秋，襄仲復伐邾
僖33.6,0,狄伐晉，及箕
僖33.6,1,八月戊子，晉侯敗狄于箕
僖33.6,2,郤缺獲白狄子
僖33.7,0,冬，公如齊朝，且弔有狄師也
僖33.7,1,反，薨于小寢，即安也
僖33.8,0,晉陳鄭伐許，討其貳於楚也
僖33.9,0,楚令尹子上侵陳蔡
僖33.9,1,陳蔡成，遂伐鄭，將納公子瑕
僖33.9,2,門于桔柣之門，瑕覆于周氏之汪，外僕髡屯禽之以獻
僖33.9,3,文夫人斂而葬之鄶城之下
僖33.10,0,晉陽處父侵蔡，楚子上救之，與晉師夾泜而軍
僖33.10,1,陽子患之，使謂子上曰：吾聞之：文不犯順，武不違敵
僖33.10,2,子若欲戰，則吾退舍，子濟而陳，遲速唯命
僖33.10,3,不然，紓我
僖33.10,4,老師費財，亦無益也
僖33.10,5,乃駕以待
僖33.10,6,子上欲涉，大孫伯曰：不可
僖33.10,7,晉人無信，半涉而薄我，悔敗何及
僖33.10,8,不如紓之
僖33.10,9,乃退舍
僖33.10,10,陽子宣言曰：楚師遁矣
僖33.10,11,遂歸
僖33.10,12,楚師亦歸
僖33.11,0,葬僖公，緩作主，非禮也
僖33.11,1,凡君薨，卒哭而祔，祔而作主，特祀於主，烝嘗禘於廟
文1.1,0,元年春，王使內史叔服來會葬
文1.1,1,公孫敖聞其能相人也，見其二子焉
文1.1,2,叔服曰：穀也食子，難也收子
文1.1,3,穀也豐下，必有後於魯國
文1.2,0,於是閏三月，非禮也
文1.2,1,先王之正時也，履端於始，舉正於中，歸餘於終
文1.2,2,履端於始，序則不愆
文1.2,3,舉正於中，民則不惑
文1.2,4,歸餘於終，事則不悖
文1.3,0,夏四月丁巳，葬僖公
文1.4,0,王使毛伯衛來賜公命
文1.4,1,叔孫得臣如周拜
文1.5,0,晉文公之季年，諸侯朝晉，衛成公不朝，使孔達侵鄭，伐緜訾及匡
文1.5,1,晉襄公既祥，使告于諸侯而伐衛，及南陽
文1.5,2,先且居曰：效尤，禍也
文1.5,3,請君朝王，臣從師
文1.5,4,晉侯朝王於溫
文1.5,5,先且居胥臣伐衛
文1.5,6,五月辛酉朔，晉師圍戚
文1.5,7,六月戊戌，取之，獲孫昭子
文1.6,0,秋，晉侯疆戚田，故公孫敖會之
文1.7,0,初，楚子將以商臣爲大子，訪諸令尹子上
文1.7,1,子上曰：君之齒未也，而又多愛，黜乃亂也
文1.7,2,楚國之舉，恒在少者
文1.7,3,且是人也，蠭目而豺聲，忍人也，不可立也
文1.7,4,弗聽
文1.7,5,既，又欲立王子職，而黜大子商臣
文1.7,6,商臣聞之而未察，告其師潘崇曰：若之何而察之
文1.7,7,潘崇曰：享江羋而勿敬也
文1.7,8,從之
文1.7,9,江羋怒曰：呼
文1.7,10,役夫
文1.7,11,宜君王之欲殺女而立職也
文1.7,12,告潘崇曰：信矣
文1.7,13,潘崇曰：能事諸乎
文1.7,14,曰：不能
文1.7,15,能行乎
文1.7,16,曰：不能
文1.7,17,能行大事乎
文1.7,18,曰：能
文1.8,0,穆伯如齊，始聘焉，禮也
文1.8,1,凡君即位，卿出并聘，踐修舊好，要結外援，好事鄰國，以衛社稷，忠信卑讓之道也
文1.8,2,忠，德之正也
文1.8,3,信，德之固也
文1.8,4,卑讓，德之基也
文1.9,0,殽之役，晉人既歸秦帥，秦大夫及左右皆言於秦伯曰：是敗也，孟明之罪也，必殺之
文1.9,1,秦伯曰：是孤之罪也
文1.9,2,周芮良夫之詩曰：大風有隧，貪人敗類
文1.9,3,聽言則對，誦言如醉
文1.9,4,匪用其良，覆俾我悖
文1.9,5,是貪故也，孤之謂矣
文1.9,6,孤實貪以禍夫子，夫子何罪
文1.9,7,復使爲政
文2.1,0,二年春，秦孟明視帥師伐晉，以報殽之役
文2.1,1,二月，晉侯禦之，先且居將中軍，趙衰佐之
文2.1,2,王官無地御戎，狐鞫居爲右
文2.1,3,甲子，及秦師戰於彭衙，秦師敗績
文2.1,4,晉人謂秦拜賜之師
文2.2,0,丁丑，作僖公主
文2.2,1,書，不時也
文2.3,0,晉人以公不朝來討，公如晉
文2.3,1,夏四月己巳，晉人使陽處父盟公以恥之
文2.3,2,書曰及晉處父盟，以厭之也
文2.3,3,適晉不書，諱之也
文2.4,0,公未至，六月，穆伯會諸侯及晉司空士縠盟于垂隴，晉討衛故也
文2.4,1,書士縠，堪其事也
文2.5,0,秋八月丁卯，大事於大廟，躋僖公，逆祀也
文2.5,1,於是夏父弗忌爲宗伯，尊僖公，且明見曰：吾見新鬼大，故鬼小
文2.5,2,先大後小，順也
文2.5,3,躋聖賢，明也
文2.5,4,明順，禮也
文2.6,0,冬，晉先且居宋公子成陳轅選鄭公子歸生伐秦，取汪及彭衙而還，以報彭衙之役
文2.6,1,卿不書，爲穆公故，尊秦也，謂之崇德
文2.7,0,襄仲如齊納幣，禮也
文2.7,1,凡君即位，好舅甥，修婚姻，娶元妃以奉粢盛，孝也
文2.7,2,孝，禮之始也
文3.1,0,三年春，莊叔會諸侯之師伐沈，以其服於楚也
文3.1,1,沈潰
文3.1,2,凡民逃其上曰潰，在上曰逃
文3.2,0,衛侯如陳，拜晉成也
文3.3,0,夏四月乙亥，王叔文公卒，來赴，弔如同盟，禮也
文3.4,0,秦伯伐晉，濟河焚舟，取王官及郊，晉人不出
文3.4,1,遂自茅津濟，封殽尸而還
文3.4,2,遂霸西戎，用孟明也
文3.5,0,秋，雨螽于宋，隊而死也
文3.6,0,楚師圍江，晉先僕伐楚以救江
文3.7,0,晉人懼其無禮於公也，請改盟
文3.7,1,公如晉，及晉侯盟
文3.7,2,晉侯饗公，賦菁菁者莪
文3.7,3,莊叔以公降拜
文3.7,4,曰：小國受命於大國，敢不慎儀
文3.7,5,君貺之以大禮，何樂如之
文3.7,6,抑小國之樂，大國之惠也
文3.7,7,晉侯降，辭
文3.7,8,登，成拜
文3.7,9,公賦嘉樂
文4.1,0,四年春，晉人歸孔達於衛，以爲衛之良也，故免之
文4.2,0,夏，衛侯如晉拜
文4.3,0,曹伯如晉會正
文4.4,0,逆婦姜於齊，卿不行，非禮也
文4.4,1,君子是以知出姜之不允於魯也，曰：貴聘而賤逆之，君而卑之，立而廢之，棄信而壞其主，在國必亂，在家必亡
文4.4,2,不允宜哉
文4.4,3,詩曰畏天之威，于時保之，敬主之謂也
文4.5,0,秋，晉侯伐秦，圍邧新城，以報王官之役
文4.6,0,楚人滅江，秦伯爲之降服，出次，不舉，過數
文4.6,1,大夫諫
文4.6,2,公曰：同盟滅，雖不能救，敢不矜乎
文4.6,3,吾自懼也
文4.7,0,衛甯武子來聘，公與之宴，爲賦湛露及彤弓
文4.7,1,不辭，又不答賦
文4.7,2,使行人私焉
文4.7,3,對曰：臣以爲肄業及之也
文4.7,4,昔諸侯朝正於王，王宴樂之，於是乎賦湛露，則天子當陽，諸侯用命也
文4.7,5,諸侯敵王所愾，而獻其功，王於是乎賜之彤弓一彤矢百玈弓矢千，以覺報宴
文4.7,6,今陪臣來繼舊好，君辱貺之，其敢干大禮以自取戾
文4.8,0,冬，成風薨
文5.1,0,五年春，王使榮叔來含且賵，召昭公來會葬，禮也
文5.2,0,初，鄀叛楚即秦，又貳於楚
文5.2,1,夏，秦人入鄀
文5.3,0,六人叛楚即東夷
文5.3,1,秋，楚成大心仲歸帥師滅六
文5.4,0,冬，楚公子燮滅蓼
文5.4,1,臧文仲聞六與蓼滅，曰：皋陶庭堅不祀忽諸
文5.4,2,德之不建，民之無援，哀哉
文5.5,0,晉陽處父聘於衛，反過甯，甯嬴從之
文5.5,1,及溫而還
文5.5,2,其妻問之
文5.5,3,嬴曰：以剛
文5.5,4,商書曰：沈漸剛克，高明柔克
文5.5,5,夫子壹之，其不沒乎
文5.5,6,天爲剛德，猶不干時，況在人乎
文5.5,7,且華而不實，怨之所聚也
文5.5,8,犯而聚怨，不可以定身
文5.5,9,余懼不獲其利而離其難，是以去之
文6.1,0,六年春，晉蒐于夷，舍二軍
文6.1,1,使狐射姑將中軍，趙盾佐之
文6.1,2,陽處父至自溫，改蒐于董，易中軍
文6.1,3,陽子，成季之屬也，故黨於趙氏，且謂趙盾能，曰：使能，國之利也
文6.1,4,是以上之
文6.1,5,宣子於是乎始爲國政，制事典，正法罪，辟獄刑，董逋逃，由質要，治舊洿，本秩禮，續常職，出滯淹
文6.1,6,既成，以授大傅陽子與大師賈佗，使行諸晉國，以爲常法
文6.2,0,臧文仲以陳衛之睦也，欲求好於陳
文6.2,1,夏，季文子聘于陳，且娶焉
文6.3,0,秦伯任好卒，以子車氏之三子奄息仲行鍼虎爲殉，皆秦之良也
文6.3,1,國人哀之，爲之賦黃鳥
文6.4,0,秋，季文子將聘於晉，使求遭喪之禮以行
文6.4,1,其人曰：將焉用之
文6.4,2,文子曰：備豫不虞，古之善教也
文6.4,3,求而無之，實難
文6.4,4,過求，何害
文6.5,0,八月乙亥，晉襄公卒
文6.5,1,靈公少，晉人以難故，欲立長君
文6.5,2,趙孟曰：立公子雍
文6.5,3,好善而長，先君愛之，且近於秦
文6.5,4,秦，舊好也
文6.5,5,置善則固，事長則順，立愛則孝，結舊則安
文6.5,6,爲難故，故欲立長君
文6.5,7,有此四德者，難必抒矣
文6.5,8,賈季曰：不如立公子樂
文6.5,9,辰嬴嬖於二君，立其子，民必安之
文6.5,10,趙孟曰：辰嬴賤，班在九人，其子何震之有
文6.5,11,且爲二君嬖，淫也
文6.5,12,爲先君子，不能求大，而出在小國，辟也
文6.5,13,母淫子辟，無威
文6.5,14,陳小而遠，無援，將何安焉
文6.5,15,杜祁以君故，讓偪姞而上之
文6.5,16,以狄故，讓季隗而己次之，故班在四
文6.5,17,先君是以愛其子，而仕諸秦，爲亞卿焉
文6.5,18,秦大而近，足以爲援
文6.5,19,母義子愛，足以威民
文6.5,20,立之，不亦可乎
文6.5,21,使先蔑士會如秦逆公子雍
文6.5,22,賈季亦使召公子樂于陳，趙孟使殺諸郫
文6.6,0,賈季怨陽子之易其班也，而知其無援於晉也，九月，賈季使續鞫居殺陽處父
文6.6,1,書曰晉殺其大夫，侵官也
文6.7,0,冬十月，襄仲如晉葬襄公
文6.8,0,十一月丙寅，晉殺續簡伯
文6.8,1,賈季奔狄
文6.8,2,宣子使臾駢送其帑
文6.9,0,閏月不告朔，非禮也
文6.9,1,閏以正時，時以作事，事以厚生，生民之道於是乎在矣
文6.9,2,不告閏朔，棄時政也，何以爲民
文7.1,0,七年春，公伐邾，間晉難也
文7.2,0,三月甲戌，取須句，寘文公子焉，非禮也
文7.3,0,夏四月，宋成公卒
文7.3,1,於是公子成爲右師，公孫友爲左師，樂豫爲司馬，鱗矔爲司徒，公子蕩爲司城，華御事爲司寇
文7.4,0,秦康公送公子雍于晉，曰：文公之入也無衛，故有呂郤之難
文7.4,1,乃多與之徒衛
文7.5,0,狄侵我西鄙，公使告於晉
文7.5,1,趙宣子使因賈季問酆舒，且讓之
文7.5,2,酆舒問於賈季曰：趙衰趙盾孰賢
文7.5,3,對曰：趙衰，冬日之日也
文7.5,4,趙盾，夏日之日也
文7.6,0,秋八月，齊侯宋公衛侯陳侯鄭伯許男曹伯會晉趙盾盟于扈，晉侯立故也
文7.6,1,公後至，故不書所會
文7.6,2,凡會諸侯，不書所會，後也
文7.6,3,後至，不書其國，辟不敏也
文7.7,0,穆伯娶于莒，曰戴己，生文伯
文7.7,1,其娣聲己生惠叔
文7.7,2,戴己卒，又聘於莒，莒人以聲己辭，則爲襄仲聘焉
文7.8,0,晉郤缺言於趙宣子曰：日衛不睦，故取其地
文7.8,1,今已睦矣，可以歸之
文7.8,2,叛而不討，何以示威
文7.8,3,服而不柔，何以示懷
文7.8,4,非威非懷，何以示德
文7.8,5,無德，何以主盟
文7.8,6,子爲正卿，以主諸侯，而不務德，將若之何
文7.8,7,夏書曰：戒之用休，董之用威，勸之以九歌，勿使壞
文7.8,8,九功之德皆可歌也，謂之九歌
文7.8,9,六府三事，謂之九功
文7.8,10,水火金木土穀，謂之六府
文7.8,11,正德利用厚生，謂之三事
文7.8,12,義而行之，謂之德禮
文7.8,13,無禮不樂，所由叛也
文7.8,14,若吾子之德，莫可歌也，其誰來之
文7.8,15,盍使睦者歌吾子乎
文7.8,16,宣子說之
文8.1,0,八年春，晉侯使解揚歸匡戚之田于衛，且復致公壻池之封，自申至于虎牢之竟
文8.2,0,夏，秦人伐晉，取武城，以報令狐之役
文8.3,0,秋，襄王崩
文8.4,0,晉人以扈之盟來討
文8.4,1,冬，襄仲會晉趙孟盟于衡雍，報扈之盟也
文8.4,2,遂會伊雒之戎
文8.4,3,書曰公子遂，珍之也
文8.5,0,穆伯如周弔喪，不至，以幣奔莒，從己氏焉
文8.6,0,宋襄夫人，襄王之姊也，昭公不禮焉
文8.6,1,夫人因戴氏之族，以殺襄公之孫孔叔公孫鍾離及大司馬公子卬，皆昭公之黨也
文8.6,2,司馬握節以死，故書以官
文8.6,3,司城蕩意諸來奔，效節於府人而出
文8.6,4,公以其官逆之，皆復之
文8.6,5,亦書以官，皆貴之也
文8.1,0,夷之蒐，晉侯將登箕鄭父先都，而使士縠梁益耳將中軍
文8.1,1,先克曰：狐趙之勳，不可廢也
文8.1,2,從之
文8.1,3,先克奪蒯得田于堇陰
文8.1,4,故箕鄭父先都士縠梁益耳蒯得作亂
文9.1,0,九年春王正月己酉，使賊殺先克
文9.1,1,乙丑，晉人殺先都梁益耳
文9.2,0,毛伯衛來求金，非禮也
文9.2,1,不書王命，未葬也
文9.3,0,二月，莊叔如周葬襄王
文9.4,0,三月甲戌，晉人殺箕鄭父士縠蒯得
文9.5,0,范山言於楚子曰：晉君少，不在諸侯，北方可圖也
文9.5,1,楚子師于狼淵以伐鄭
文9.5,2,囚公子堅公子尨及樂耳
文9.5,3,鄭及楚平
文9.6,0,公子遂會晉趙盾宋華耦衛孔達許大夫救鄭，不及楚師
文9.6,1,卿不書，緩也，以懲不恪
文9.7,0,夏，楚侵陳，克壺丘，以其服於晉也
文9.8,0,秋，楚公子朱自東夷伐陳，陳人敗之，獲公子茷
文9.8,1,陳懼，乃及楚平
文9.9,0,冬，楚子越椒來聘，執幣傲
文9.9,1,叔仲惠伯曰：是必滅若敖氏之宗
文9.9,2,傲其先君，神弗福也
文9.10,0,秦人來歸僖公成風之禭，禮也
文9.10,1,諸侯相弔賀也，雖不當事，苟有禮焉，書也，以無忘舊好
文10.1,0,十年春，晉人伐秦，取少梁
文10.2,0,夏，秦伯伐晉，取北徵
文10.3,0,初，楚范巫矞似謂成王與子玉子西曰：三君皆將强死
文10.3,1,城濮之役，王思之，故使止子玉曰：毋死
文10.3,2,不及
文10.3,3,止子西，子西縊而縣絕，王使適至，遂止之，使爲商公
文10.3,4,沿漢泝江，將入郢
文10.3,5,王在渚宮，下，見之
文10.3,6,懼，而辭曰：臣免於死，又有讒言，謂臣將逃，臣歸死於司敗也
文10.3,7,王使爲工尹，又與子家謀弒穆王
文10.3,8,穆王聞之，五月，殺鬬宜申及仲歸
文10.4,0,秋七月，及蘇子盟于女栗，頃王立故也
文10.5,0,陳侯鄭伯會楚子于息
文10.5,1,冬，遂及蔡侯次于厥貉，將以伐宋
文10.6,0,厥貉之會，麇子逃歸
文11.1,0,十一年春，楚子伐麇
文11.1,1,成大心敗麇師於防渚
文11.1,2,潘崇復伐麇，至于鍚穴
文11.2,0,夏，叔仲惠伯會晉郤缺于承匡，謀諸侯之從於楚者
文11.3,0,秋，曹文公來朝，即位而來見也
文11.4,0,襄仲聘于宋，且言司城蕩意諸而復之
文11.4,1,因賀楚師之不害也
文11.5,0,鄋瞞侵齊，遂伐我
文11.5,1,公卜使叔孫得臣追之，吉
文11.5,2,侯叔夏御莊叔，緜房甥爲右，富父終甥駟乘
文11.5,3,冬十月甲午，敗狄于鹹，獲長狄僑如
文11.5,4,富父終甥摏其喉以戈，殺之
文11.5,5,埋其首於子駒之門
文11.5,6,以命宣伯
文11.6,0,郕大子朱儒自安於夫鍾，國人弗徇
文12.1,0,十二年春，郕伯卒，郕人立君
文12.1,1,大子以夫鍾與郕邽來奔
文12.1,2,公以諸侯逆之，非禮也，故書曰郕伯來奔
文12.1,3,不書地，尊諸侯也
文12.2,0,杞桓公來朝，始朝公也
文12.2,1,且請絕叔姬而無絕昏，公許之
文12.3,0,楚令尹大孫伯卒，成嘉爲令尹
文12.3,1,羣舒叛楚，夏，子孔執舒子平及宗子，遂圍巢
文12.4,0,秋，滕昭公來朝，亦始朝公也
文12.5,0,秦伯使西乞術來聘，且言將伐晉
文12.5,1,襄仲辭玉，曰：君不忘先君之好，照臨魯國，鎮撫其社稷，重之以大器，寡君敢辭玉
文12.5,2,對曰：不腆敝器，不足辭也
文12.5,3,主人三辭
文12.5,4,賓答曰：寡君願徼福于周公魯公以事君，不腆先君之敝器，使下臣致諸執事，以爲瑞節，要結好命，所以藉寡君之命，結二國之好，是以敢致之
文12.5,5,襄仲曰：不有君子，其能國乎
文12.5,6,國無陋矣
文12.5,7,厚賄之
文12.6,0,秦爲令狐之役故，冬，秦伯伐晉，取羈馬
文12.6,1,晉人禦之
文12.6,2,趙盾將中軍，荀林父佐之
文12.6,3,郤缺將上軍，臾駢佐之
文12.6,4,欒盾將下軍，胥甲佐之
文12.6,5,范無恤御戎，以從秦師于河曲
文12.7,0,城諸及鄆，書，時也
文13.1,0,十三年春，晉侯使詹嘉處瑕，以守桃林之塞
文13.2,0,晉人患秦之用士會也，夏，六卿相見於諸浮
文13.2,1,趙宣子曰：隨會在秦，賈季在狄，難日至矣，若之何
文13.2,2,中行桓子曰：請復賈季，能外事，且由舊勳
文13.2,3,郤成子曰：賈季亂，且罪大，不如隨會
文13.2,4,能賤而有恥，柔而不犯
文13.2,5,其知足使也
文13.2,6,且無罪
文13.3,0,邾文公卜遷于繹
文13.3,1,史曰：利於民而不利於君
文13.3,2,邾子曰：苟利於民，孤之利也
文13.3,3,天生民而樹之君，以利之也
文13.3,4,民既利矣，孤必與焉
文13.3,5,左右曰：命可長也，君何弗爲
文13.3,6,邾子曰：命在養民
文13.3,7,死之短長，時也
文13.3,8,民苟利矣，遷也，吉莫如之
文13.3,9,遂遷于繹
文13.4,0,秋七月，大室之屋壞，書，不共也
文13.5,0,冬，公如晉朝，且尋盟
文13.5,1,衛侯會公于沓，請平于晉
文13.5,2,公還，鄭伯會公于棐，亦請平于晉
文13.5,3,公皆成之
文14.1,0,十四年春，頃王崩
文14.1,1,周公閱與王孫蘇爭政，故不赴
文14.1,2,凡崩薨，不赴，則不書
文14.1,3,禍福，不告亦不書
文14.1,4,懲不敬也
文14.2,0,邾文公之卒也，公使弔焉，不敬
文14.2,1,邾人來討，伐我南鄙，故惠伯伐邾
文14.3,0,子叔姬妃齊昭公，生舍
文14.3,1,叔姬無寵，舍無威
文14.3,2,公子商人驟施於國
文14.3,3,而多聚士，盡其家，貸於公有司以繼之
文14.3,4,夏五月，昭公卒，舍即位
文14.4,0,邾文公元妃齊姜，生定公
文14.4,1,二妃晉姬，生捷菑
文14.4,2,文公卒，邾人立定公
文14.4,3,捷菑奔晉
文14.5,0,六月，同盟于新城，從於楚者服，且謀邾也
文14.6,0,秋七月乙卯，夜，齊商人殺舍，而讓元
文14.6,1,元曰：爾求之久矣
文14.6,2,我能事爾，爾不可使多蓄憾，將免我乎
文14.6,3,爾爲之
文14.7,0,有星孛入于北斗
文14.7,1,周內史叔服曰：不出七年，宋齊晉之君皆將死亂
文14.8,0,晉趙盾以諸侯之師八百乘納捷菑于邾
文14.8,1,邾人辭曰：齊出貜且長
文14.8,2,宣子曰：辭順，而弗從，不祥
文14.8,3,乃還
文14.9,0,周公將與王孫蘇訟于晉，王叛王孫蘇，而使尹氏與聃啓訟周公于晉
文14.9,1,趙宣子平王室而復之
文14.10,0,楚莊王立，子孔潘崇將襲羣舒，使公子燮與子儀守，而伐舒蓼
文14.10,1,二子作亂
文14.10,2,城郢，而使賊殺子孔，不克而還
文14.10,3,八月，二子以楚子出
文14.10,4,將如商密，廬戢梨及叔麇誘之，遂殺鬬克及公子燮
文14.11,0,穆伯之從己氏也，魯人立文伯
文14.11,1,穆伯生二子於莒，而求復
文14.11,2,文伯以爲請
文14.11,3,襄仲使無朝聽命
文14.11,4,復而不出
文14.11,5,三年而盡室以復適莒
文14.11,6,文伯疾，而請曰：穀之子弱，請立難也
文14.11,7,許之
文14.11,8,文伯卒，立惠叔
文14.11,9,穆伯請重賂以求復
文14.11,10,惠叔以爲請，許之
文14.11,11,將來，九月，卒于齊
文14.11,12,告喪，請葬，弗許
文14.12,0,宋高哀爲蕭封人，以爲卿，不義宋公而出，遂來奔
文14.12,1,書曰宋子哀來奔，貴之也
文14.13,0,齊人定懿公，使來告難，故書以九月
文14.14,0,襄仲使告于王，請以王寵求昭姬于齊，曰：殺其子，焉用其母
文14.14,1,請受而罪之
文14.14,2,冬，單伯如齊請子叔姬，齊人執之
文14.14,3,又執子叔姬
文15.1,0,十五年春，季文子如晉，爲單伯與子叔姬故也
文15.2,0,三月，宋華耦來盟，其官皆從之
文15.2,1,書曰宋司馬華孫，貴之也
文15.3,0,夏，曹伯來朝，禮也
文15.3,1,諸侯五年再相朝，以修王命，古之制也
文15.4,0,齊人或爲孟氏謀，曰：魯，爾親也，飾棺置諸堂阜，魯必取之
文15.4,1,從之
文15.4,2,卞人以告
文15.4,3,惠叔猶毀以爲請，立於朝以待命
文15.4,4,許之
文15.4,5,取而殯之
文15.4,6,齊人送之
文15.4,7,書曰齊人歸公孫敖之喪，爲孟氏，且國故也
文15.4,8,葬視共仲
文15.4,9,聲己不視，帷堂而哭
文15.4,10,襄仲欲勿哭
文15.4,11,惠伯曰：喪，親之終也
文15.4,12,雖不能始，善終可也
文15.4,13,史佚有言曰：兄弟致美
文15.4,14,救乏賀善弔災祭敬喪哀，情雖不同，毋絕其愛，親之道也
文15.4,15,子無失道，何怨於人
文15.4,16,襄仲說
文15.4,17,帥兄弟以哭之
文15.5,0,六月辛丑朔，日有食之
文15.5,1,鼓用牲于社，非禮也
文15.5,2,日有食之，天子不舉，伐鼓于社
文15.5,3,諸侯用幣于社，伐鼓于朝，以昭事神訓民事君，示有等威，古之道也
文15.6,0,齊人許單伯請而赦之，使來致命
文15.6,1,書曰單伯至自齊，貴之也
文15.7,0,新城之盟，蔡人不與
文15.7,1,晉郤缺以上軍下軍伐蔡，曰：君弱，不可以怠
文15.7,2,戊申，入蔡，以城下之盟而還
文15.7,3,凡勝國，曰滅之
文15.7,4,獲大城焉，曰入之
文15.8,0,秋，齊人侵我西鄙，故季文子告于晉
文15.9,0,冬十一月，晉侯宋公衛侯蔡侯陳侯鄭伯許男曹伯盟于扈，尋新城之盟，且謀伐齊也
文15.9,1,齊人賂晉侯，故不克而還
文15.9,2,於是有齊難，是以公不會
文15.9,3,書曰諸侯盟于扈，無能爲故也
文15.9,4,凡諸侯會，公不與，不書，諱君惡也
文15.9,5,與而不書，後也
文15.10,0,齊人來歸子叔姬，王故也
文15.11,0,齊侯侵我西鄙，謂諸侯不能也
文15.11,1,遂伐曹，入其郛，討其來朝也
文16.1,0,十六年春王正月，及齊平
文16.1,1,公有疾，使季文子會齊侯于陽穀
文16.1,2,請盟，齊侯不肯，曰：請俟君間
文16.2,0,夏五月，公四不視朔，疾也
文16.2,1,公使襄仲納賂于齊侯，故盟于郪丘
文16.3,0,有蛇自泉宮出，入于國，如先君之數
文16.3,1,秋八月辛未，聲姜薨
文16.3,2,毀泉臺
文16.4,0,楚大饑，戎伐其西南，至于阜山，師于大林
文16.4,1,又伐其東南，至於陽丘，以侵訾枝
文16.5,0,宋公子鮑禮於國人，宋饑，竭其粟而貸之
文16.5,1,年自七十以上，無不饋詒也，時加羞珍異
文16.5,2,無日不數於六卿之門
文16.5,3,國之材人，無不事也
文16.5,4,親自桓以下，無不恤也
文16.5,5,公子鮑美而艷，襄夫人欲通之，而不可，乃助之施
文16.5,6,昭公無道，國人奉公子鮑以因夫人
文17.1,0,十七年春，晉荀林父衛孔達陳公孫寧鄭石楚伐宋，討曰：何故弒君
文17.1,1,猶立文公而還
文17.1,2,卿不書，失其所也
文17.2,0,夏四月癸亥，葬聲姜
文17.2,1,有齊難，是以緩
文17.3,0,齊侯伐我北鄙，襄仲請盟
文17.3,1,六月，盟于穀
文17.4,0,晉侯蒐于黃父，遂復合諸侯于扈，平宋也
文17.4,1,公不與會，齊難故也
文17.4,2,書曰諸侯，無功也
文17.5,0,秋，周甘歜敗戎于邥垂，乘其飲酒也
文17.6,0,冬十月，鄭大子夷石楚爲質于晉
文17.7,0,襄仲如齊，拜穀之盟
文17.7,1,復曰：臣聞齊人將食魯之麥
文17.7,2,以臣觀之，將不能
文17.7,3,齊君之語偷
文17.7,4,臧文仲有言曰：民主偷，必死
文18.1,0,十八年春，齊侯戒師期，而有疾
文18.1,1,醫曰：不及秋，將死
文18.1,2,公聞之，卜，曰：尚無及期
文18.1,3,惠伯令龜
文18.1,4,卜楚丘占之，曰：齊侯不及期，非疾也
文18.1,5,君亦不聞
文18.1,6,令龜有咎
文18.1,7,二月丁丑，公薨
文18.2,0,齊懿公之爲公子也，與邴歜之父爭田，弗勝
文18.2,1,及即位，乃掘而刖之，而使歜僕
文18.2,2,納閻職之妻，而使職驂乘
文18.3,0,六月，葬文公
文18.4,0,秋，襄仲莊叔如齊，惠公立故，且拜葬也
文18.5,0,冬十月，仲殺惡及視，而立宣公
文18.5,1,書曰子卒，諱之也
文18.6,0,夫人姜氏歸于齊，大歸也
文18.6,1,將行，哭而過市，曰：天乎
文18.6,2,仲爲不道，殺嫡立庶
文18.6,3,市人皆哭
文18.6,4,魯人謂之哀姜
文18.7,0,莒紀公生太子僕，又生季佗，愛季佗而黜僕，且多行無禮於國
文18.7,1,僕因國人以弒紀公，以其寶玉來奔，納諸宣公
文18.7,2,公命與之邑，曰：今日必授
文18.7,3,季文子使司寇出諸竟，曰：今日必達
文18.7,4,公問其故
文18.7,5,季文子使大史克對曰：
文18.8,0,宋武氏之族道昭公子，將奉司城須以作亂
文18.8,1,十二月，宋公殺母弟須及昭公子，使戴莊桓之族攻武氏於司馬子伯之館，遂出武穆之族
文18.8,2,使公孫師爲司城
文18.8,3,公子朝卒，使樂呂爲司寇，以靖國人
宣1.1,0,元年春王正月，公子遂如齊逆女
宣1.1,1,尊君命也
宣1.2,0,三月，遂以夫人婦姜至自齊
宣1.2,1,尊夫人也
宣1.3,0,夏，季文子如齊，納賂以請會
宣1.4,0,晉人討不用命者，放胥甲父于衛
宣1.4,1,而立胥克
宣1.4,2,先辛奔齊
宣1.5,0,會于平州，以定公位
宣1.6,0,東門襄仲如齊拜成
宣1.7,0,六月，齊人取濟西之田，爲立公故，以賂齊也
宣1.8,0,宋人之弒昭公也，晉荀林父以諸侯之師伐宋，宋及晉平，宋文公受盟于晉
宣1.8,1,又會諸侯于扈，將爲魯討齊，皆取賂而還
宣1.8,2,鄭穆公曰：晉不足與也
宣1.8,3,遂受盟于楚
宣1.8,4,陳共公之卒，楚人不禮焉
宣1.8,5,陳靈公受盟于晉
宣1.9,0,晉欲求成於秦
宣1.9,1,趙穿曰：我侵崇，秦急崇，必救之
宣1.9,2,吾以求成焉
宣1.9,3,冬，趙穿侵崇
宣1.9,4,秦弗與成
宣1.10,0,晉人伐鄭，以報北林之役
宣1.10,1,於是晉侯侈，趙宣子爲政，驟諫而不入，故不競於楚
宣2.1,0,二年春，鄭公子歸生命于楚伐宋，宋華元樂呂御之
宣2.1,1,二月壬子，戰于大棘
宣2.1,2,宋師敗績
宣2.1,3,囚華元，獲樂呂，及甲車四百六十乘，俘二百五十人，馘百
宣2.2,0,秦師伐晉，以報崇也，遂圍焦
宣2.2,1,夏，晉趙盾救焦，遂自陰地，及諸侯之師侵鄭，以報大棘之役
宣2.3,0,晉靈公不君：厚斂以彫牆
宣2.3,1,從臺上彈人，而觀其辟丸也
宣2.3,2,宰夫胹熊蹯不熟，殺之，寘諸畚，使婦人載以過朝
宣2.3,3,趙盾士季見其手，問其故，而患之
宣2.3,4,將諫，士季曰：諫而不入，則莫之繼也
宣2.3,5,會請先，不入，則子繼之
宣2.3,6,三進，及溜，而後視之，曰：吾知所過矣，將改之
宣2.3,7,稽首而對曰：人誰無過，過而能改，善莫大焉
宣2.3,8,詩曰：靡不有初，鮮克有終
宣2.3,9,夫如是，則能補過者鮮矣
宣2.3,10,君能有終，則社稷之固也，豈惟羣臣賴之
宣2.3,11,又曰袞職有闕，惟仲山甫補之，能補過也
宣2.3,12,君能補過，袞不廢矣
宣2.4,0,初，麗姬之亂，詛無畜群公子，自是晉無公族
宣2.4,1,及成公即位，乃宦卿之適而爲之田，以爲公族
宣2.4,2,又宦其餘子，亦爲餘子
宣2.4,3,其庶子爲公行
宣2.4,4,晉於是有公族餘子公行
宣3.1,0,三年春，不郊，而望，皆非禮也
宣3.1,1,望，郊之屬也
宣3.1,2,不郊，亦無望可也
宣3.2,0,晉侯伐鄭，及郔
宣3.2,1,鄭及晉平，士會入盟
宣3.3,0,楚子伐陸渾之戎，遂至於雒，觀兵于周疆
宣3.3,1,定王使王孫滿勞楚子
宣3.3,2,楚子問鼎之大小輕重焉
宣3.3,3,對曰：在德不在鼎
宣3.3,4,昔夏之方有德也，遠方圖物，貢金九牧，鑄鼎象物，百物而爲之備，使民知神姦
宣3.3,5,故民入川澤山林，不逢不若
宣3.3,6,螭魅罔兩，莫能逢之
宣3.3,7,用能協于上下，以承天休
宣3.3,8,桀有昏德，鼎遷于商，載祀六百
宣3.3,9,商紂暴虐，鼎遷于周
宣3.3,10,德之休明，雖小，重也
宣3.3,11,其姦回昏亂，雖大，輕也
宣3.3,12,天祚明德，有所厎止
宣3.3,13,成王定鼎于郟鄏，卜世三十，卜年七百，天所命也
宣3.3,14,周德雖衰，天命未改
宣3.3,15,鼎之輕重，未可問也
宣3.4,0,夏，楚人侵鄭，鄭即晉故也
宣3.5,0,宋文公即位三年，殺母弟須及昭公子，武氏之謀也
宣3.5,1,使戴桓之族攻武氏於司馬子伯之館，盡逐武穆之族
宣3.5,2,武穆之族以曹師伐宋
宣3.5,3,秋，宋師圍曹，報武氏之亂也
宣3.6,0,冬，鄭穆公卒
宣4.1,0,四年春，公及齊侯平莒及郯，莒人不肯
宣4.1,1,公伐莒，取向，非禮也
宣4.1,2,平國以禮，不以亂
宣4.1,3,伐而不治，亂也
宣4.1,4,以亂平亂，何治之有
宣4.1,5,無治，何以行禮
宣4.2,0,楚人獻黿於鄭靈公
宣4.2,1,公子宋與子家將見
宣4.2,2,子公之食指動，以示子家，曰：他日我如此，必嘗異味
宣4.2,3,及入，宰夫將解黿，相視而笑
宣4.2,4,公問之，子家以告
宣4.2,5,及食大夫黿，召子公而弗與也
宣4.2,6,子公怒，染指於鼎，嘗之而出
宣4.2,7,公怒，欲殺子公
宣4.2,8,子公與子家謀先
宣4.2,9,子家曰：畜老，猶憚殺之，而況君乎
宣4.2,10,反譖子家
宣4.2,11,子家懼而從之
宣4.2,12,夏，弒靈公
宣4.3,0,初，楚司馬子良生子越椒
宣4.3,1,子文曰：必殺之
宣4.3,2,是子也，熊虎之狀而豺狼之聲
宣4.3,3,弗殺，必滅若敖氏矣
宣4.3,4,諺曰：狼子野心
宣4.3,5,是乃狼也，其可畜乎
宣4.3,6,子良不可
宣4.3,7,子文以爲大慼
宣4.3,8,及將死，聚其族，曰：椒也知政，乃速行矣，無及於難
宣4.3,9,且泣曰：鬼猶求食，若敖氏之鬼不其餒而
宣4.4,0,冬，楚子伐鄭，鄭未服也
宣5.1,0,五年春，公如齊
宣5.1,1,高固使齊侯止公，請叔姬焉
宣5.2,0,夏，公至自齊，書，過也
宣5.3,0,秋九月，齊高固來逆女，自爲也
宣5.3,1,故書曰逆叔姬，卿自逆也
宣5.4,0,冬，來，反馬也
宣5.5,0,楚子伐鄭
宣5.5,1,陳及楚平
宣5.5,2,晉荀林父救鄭，伐陳
宣6.1,0,六年，春，晉衛侵陳，陳即楚故也
宣6.2,0,夏，定王使子服求后于齊
宣6.3,0,秋，赤狄伐晉，圍懷及邢丘
宣6.3,1,晉侯欲伐之
宣6.3,2,中行桓子曰：使疾其民，以盈其貫
宣6.3,3,將可殪也
宣6.3,4,周書曰殪戎殷，此類之謂也
宣6.4,0,冬，召桓公逆王后于齊
宣6.5,0,楚人伐鄭，取成而還
宣6.6,0,鄭公子曼滿與王子伯廖語，欲爲卿
宣6.6,1,伯廖告人曰：無德而貪，其在周易豐之離，弗過之矣
宣6.6,2,間一歲，鄭人殺之
宣7.1,0,七年春，衛孫桓子來盟，始通
宣7.1,1,且謀會晉也
宣7.2,0,夏，公會齊侯伐萊，不與謀也
宣7.2,1,凡師出，與謀曰及，不與謀曰會
宣7.3,0,赤狄侵晉，取向陰之禾
宣7.4,0,鄭及晉平，公子宋之謀也，故相鄭伯以會
宣7.4,1,冬，盟于黑壤
宣7.4,2,王叔桓公臨之，以謀不睦
宣8.1,0,八年春，白狄及晉平
宣8.1,1,夏，會晉伐秦
宣8.1,2,晉人獲秦諜，殺諸絳市，六日而蘇
宣8.2,0,有事于大廟，襄仲卒而繹，非禮也
宣8.3,0,楚爲衆舒叛，故伐舒蓼，滅之
宣8.3,1,楚子疆之
宣8.3,2,及滑汭，盟吳越而還
宣8.4,0,晉胥克有蠱疾，郤缺爲政
宣8.4,1,秋，廢胥克，使趙朔佐下軍
宣8.5,0,冬，葬敬嬴，旱，無麻，始用葛茀
宣8.5,1,雨，不克葬，禮也
宣8.5,2,禮，卜葬，先遠日，避不懷也
宣8.6,0,城平陽，書，時也
宣8.7,0,陳及晉平
宣8.7,1,楚師伐陳，取成而還
宣9.1,0,九年春，王使來徵聘
宣9.1,1,夏，孟獻子聘于周
宣9.1,2,王以爲有禮，厚賄之
宣9.2,0,秋，取根牟，言易也
宣9.3,0,滕昭公卒
宣9.4,0,會于扈，討不睦也
宣9.4,1,陳侯不會
宣9.4,2,晉荀林父以諸侯之師伐陳
宣9.4,3,晉侯卒于扈，乃還
宣9.5,0,冬，宋人圍滕，因其喪也
宣9.6,0,陳靈公與孔寧儀行父通於夏姬，皆衷其衵服，以戲于朝
宣9.6,1,洩冶諫曰：公卿宣淫，民無效焉，且聞不令
宣9.6,2,君其納之
宣9.6,3,公曰：吾能改矣
宣9.6,4,公告二子
宣9.6,5,二子請殺之，公弗禁，遂殺洩冶
宣9.7,0,楚子爲厲之役故，伐鄭
宣9.8,0,晉郤缺救鄭
宣9.8,1,鄭伯敗楚師于柳棼
宣9.8,2,國人皆喜，唯子良憂曰：是國之災也，吾死無日矣
宣10.1,0,十年春，公如齊
宣10.1,1,齊侯以我服故，歸濟西之田
宣10.2,0,夏，齊惠公卒
宣10.2,1,崔杼有寵於惠公，高國畏其偪也，公卒而逐之，奔衛
宣10.3,0,公如齊奔喪
宣10.4,0,陳靈公與孔寧儀行父飲酒於夏氏
宣10.4,1,公謂行父曰：徵舒似女
宣10.4,2,對曰：亦似君
宣10.4,3,徵舒病之
宣10.4,4,公出，自其厩射而殺之
宣10.4,5,二子奔楚
宣10.5,0,滕人恃晉而不事宋，六月，宋師伐滕
宣10.6,0,鄭及楚平，諸侯之師伐鄭，取成而還
宣10.7,0,秋，劉康公來報聘
宣10.8,0,師伐邾，取繹
宣10.9,0,季文子初聘于齊
宣10.10,0,冬，子家如齊，伐邾故也
宣10.11,0,國武子來報聘
宣10.12,0,楚子伐鄭
宣10.12,1,晉士會救鄭，逐楚師于潁北
宣10.12,2,諸侯之師戍鄭
宣10.13,0,鄭子家卒
宣10.13,1,鄭人討幽公之亂，斲子家之棺，而逐其族
宣10.13,2,改葬幽公，諡之曰靈
宣11.1,0,十一年春，楚子伐鄭，及櫟
宣11.1,1,子良曰：晉楚不務德而兵爭，與其來者可也
宣11.1,2,晉楚無信，我焉得有信
宣11.1,3,乃從楚
宣11.1,4,夏，楚盟于辰陵，陳鄭服也
宣11.2,0,楚左尹子重侵宋，王待諸郔
宣11.3,0,令尹蔿艾獵城沂，使封人慮事，以授司徒
宣11.3,1,量功命日，分財用，平板榦，稱畚築，程土物，議遠邇，略基趾，具餱糧，度有司
宣11.3,2,事三旬而成，不愆于素
宣11.4,0,晉郤成子求成于衆狄
宣11.4,1,衆狄疾赤狄之役，遂服于晉
宣11.4,2,秋，會于欑函，衆狄服也
宣11.5,0,冬，楚子爲陳夏氏亂故，伐陳
宣11.5,1,謂陳人無動
宣11.5,2,將討於少西氏
宣11.5,3,遂入陳，殺夏徵舒，轘諸栗門
宣11.5,4,因縣陳
宣11.5,5,陳侯在晉
宣11.6,0,厲之役，鄭伯逃歸，自是楚未得志焉
宣11.6,1,鄭既受盟于辰陵，又徼事于晉
宣12.1,0,十二年春，楚子圍鄭，旬有七日
宣12.1,1,鄭人卜行成，不吉
宣12.1,2,卜臨于大宮，且巷出車，吉
宣12.1,3,國人大臨，守陴者皆哭
宣12.1,4,楚子退師
宣12.1,5,鄭人修城
宣12.1,6,進復圍之，三月，克之
宣12.1,7,入自皇門，至于逵路
宣12.1,8,鄭伯肉袒牽羊以逆，曰：孤不天，不能事君，使君懷怒以及敝邑，孤之罪也，敢不唯命是聽
宣12.1,9,其俘諸江南，以實海濱，亦唯命
宣12.1,10,其翦以賜諸侯，使臣妾之，亦唯命
宣12.1,11,若惠顧前好，徼福於厲宣桓武，不泯其社稷，使改事君，夷於九縣，君之惠也，孤之願也，非所敢望也
宣12.1,12,敢布腹心，君實圖之
宣12.1,13,左右曰：不可許也，得國無赦
宣12.1,14,王曰：其君能下人，必能信用其民矣，庸可幾乎
宣12.1,15,退三十里而許之平
宣12.1,16,潘尪入盟，子良出質
宣12.2,0,夏六月，晉師救鄭
宣12.2,1,荀林父將中軍，先縠佐之
宣12.2,2,士會將上軍，郤克佐之
宣12.2,3,趙朔將下軍，欒書佐之
宣12.2,4,趙括趙嬰齊爲中軍大夫，鞏朔韓穿爲上軍大夫，荀首趙同爲下軍大夫
宣12.2,5,韓厥爲司馬
宣12.2,6,及河，聞鄭既及楚平，桓子欲還，曰：無及於鄭而勦民，焉用之
宣12.2,7,楚歸而動，不後
宣12.2,8,隨武子曰：善
宣12.2,9,會聞用師，觀釁而動
宣12.2,10,德刑政事典禮不易，不可敵也，不爲是征
宣12.2,11,楚君討鄭，怒其貳而哀其卑
宣12.2,12,叛而伐之，服而舍之，德刑成矣
宣12.2,13,伐叛，刑也
宣12.2,14,柔服，德也，二者立矣
宣12.2,15,昔歲入陳，今茲入鄭，民不罷勞，君無怨讟，政有經矣
宣12.2,16,荆尸而舉，商農工賈不敗其業，而卒乘輯睦，事不奸矣
宣12.2,17,蔿敖爲宰，擇楚國之令典
宣12.2,18,軍行，右轅，左追蓐，前茅慮無，中權，後勁
宣12.2,19,百官象物而動，軍政不戒而備，能用典矣
宣12.2,20,其君之舉也，內姓選於親，外姓選於舊
宣12.2,21,舉不失德，賞不失勞
宣12.2,22,老有加惠，旅有施舍
宣12.2,23,君子小人，物有服章
宣12.2,24,貴有常尊，賤有等威，禮不逆矣
宣12.2,25,德立刑行，政成事時，典從禮順，若之何敵之
宣12.2,26,見可而進，知難而退，軍之善政也
宣12.2,27,兼弱攻昧，武之善經也
宣12.2,28,子姑整軍而經武乎
宣12.2,29,猶有弱而昧者，何必楚
宣12.2,30,仲虺有言曰取亂侮亡，兼弱也
宣12.2,31,汋曰於鑠王師
宣12.2,32,遵養時晦，耆昧也
宣12.2,33,武曰：無競惟烈
宣12.2,34,撫弱耆昧，以務烈所，可也
宣12.2,35,彘子曰：不可
宣12.2,36,晉所以霸，師武臣力也
宣12.2,37,今失諸侯，不可謂力
宣12.2,38,有敵而不從，不可謂武
宣12.2,39,由我失霸，不如死
宣12.2,40,且成師以出，聞敵强而退，非夫也
宣12.2,41,命爲軍帥，而卒以非夫，唯羣子能，我弗爲也
宣12.2,42,以中軍佐濟
宣12.3,0,是役也，鄭石制實入楚師，將以分鄭，而立公子魚臣
宣12.3,1,辛未，鄭殺僕叔及子服
宣12.3,2,君子曰：史佚所謂毋怙亂者，謂是類也
宣12.3,3,詩曰亂離瘼矣，爰其適歸，歸於怙亂者也夫
宣12.4,0,鄭伯許男如楚
宣12.5,0,秋，晉師歸，桓子請死，晉侯欲許之
宣12.5,1,士貞子諫曰：不可
宣12.5,2,城濮之役，晉師三日穀，文公猶有憂色
宣12.5,3,左右曰：有喜而憂，如有憂而喜乎
宣12.5,4,公曰：得臣猶在，憂未歇也
宣12.5,5,困獸猶鬬，況國相乎
宣12.5,6,及楚殺子玉，公喜而後可知也
宣12.5,7,曰：莫余毒也已
宣12.5,8,是晉再克而楚再敗也，楚是以再世不競
宣12.5,9,今天或者大警晉也，而又殺林父以重楚勝，其無乃久不競乎
宣12.5,10,林父之事君也，進思盡忠，退思補過，社稷之衛也，若之何殺之
宣12.5,11,夫其敗也，如日月之食焉，何損於明
宣12.5,12,晉侯使復其位
宣12.6,0,冬，楚子伐蕭，宋華椒以蔡人救蕭
宣12.6,1,蕭人囚熊相宜僚及公子丙
宣12.6,2,王曰：勿殺，吾退
宣12.6,3,蕭人殺之
宣12.6,4,王怒，遂圍蕭
宣12.6,5,蕭潰
宣12.7,0,晉原縠宋華椒衛孔達曹人同盟于清丘，曰：恤病，討貳
宣12.7,1,於是卿不書，不實其言也
宣12.8,0,宋爲盟故，伐陳
宣12.8,1,衛人救之，孔達曰：先君有約言焉
宣12.8,2,若大國討，我則死之
宣13.1,0,十三年春，齊師伐莒，莒恃晉而不事齊故也
宣13.2,0,夏，楚子伐宋，以其救蕭也
宣13.2,1,君子曰：清丘之盟，唯宋可以免焉
宣13.3,0,秋，赤狄伐晉，及清，先縠召之也
宣13.4,0,冬，晉人討邲之敗與清之師，歸罪於先縠而殺之，盡滅其族
宣13.4,1,君子曰：惡之來也，己則取之，其先縠之謂乎
宣13.5,0,清丘之盟，晉以衛之救陳也，討焉
宣13.5,1,使人弗去，曰：罪無所歸，將加而師
宣13.5,2,孔達曰：苟利社稷，請以我說，罪我之由
宣13.5,3,我則爲政，而亢大國之討，將以誰任
宣13.5,4,我則死之
宣14.1,0,十四年春，孔達縊而死，衛人以說于晉而免
宣14.1,1,遂告于諸侯曰：寡君有不令之臣達，構我敝邑于大國，既伏其罪矣
宣14.1,2,敢告
宣14.1,3,衛人以爲成勞，復室其子，使復其位
宣14.2,0,夏，晉侯伐鄭，爲邲故也
宣14.2,1,告於諸侯，蒐焉而還
宣14.2,2,中行桓子之謀也，曰：示之以整，使謀而來
宣14.2,3,鄭人懼，使子張代子良于楚
宣14.2,4,鄭伯如楚，謀晉故也
宣14.2,5,鄭以子良爲有禮，故召之
宣14.3,0,楚子使申舟聘于齊，曰：無假道于宋
宣14.3,1,亦使公子馮聘于晉，不假道于鄭
宣14.3,2,申舟以孟諸之役惡宋，曰：鄭昭宋聾，晉使不害，我則必死
宣14.3,3,王曰：殺女，我伐之
宣14.3,4,見犀而行
宣14.3,5,及宋，宋人止之
宣14.3,6,華元曰：過我而不假道，鄙我也
宣14.3,7,鄙我，亡也
宣14.3,8,殺其使者，必伐我
宣14.3,9,伐我，亦亡也
宣14.3,10,亡一也
宣14.3,11,乃殺之
宣14.3,12,楚子聞之，投袂而起
宣14.3,13,屨及於窒皇，劍及於寢門之外，車及於蒲胥之市
宣14.3,14,秋九月，楚子圍宋
宣14.4,0,冬，公孫歸父會齊侯于穀，見晏桓子，與之言魯，樂
宣14.4,1,桓子告高宣子曰：子家其亡乎
宣14.4,2,懷於魯矣
宣14.4,3,懷必貪，貪必謀人
宣14.4,4,謀人，人亦謀己
宣14.4,5,一國謀之，何以不亡
宣14.5,0,孟獻子言於公曰：臣聞小國之免於大國也，聘而獻物，於是有庭實旅百
宣14.5,1,朝而獻功，於是有容貌采章，嘉淑而有加貨，謀其不免也
宣14.5,2,誅而薦賄，則無及也
宣14.5,3,今楚在宋，君其圖之
宣14.5,4,公說
宣15.1,0,十五年春，公孫歸父會楚子于宋
宣15.2,0,宋人使樂嬰齊告急于晉，晉侯欲救之
宣15.2,1,伯宗曰：不可
宣15.2,2,古人有言曰：雖鞭之長，不及馬腹
宣15.2,3,天方授楚，未可與爭
宣15.2,4,雖晉之强，能違天乎
宣15.2,5,諺曰：高下在心
宣15.2,6,川澤納汙，山藪藏疾，瑾瑜匿瑕，國君含垢，天之道也
宣15.2,7,君其待之
宣15.2,8,乃止
宣15.3,0,潞子嬰兒之夫人，晉景公之姊也
宣15.3,1,酆舒爲政而殺之，又傷潞子之目
宣15.3,2,晉侯將伐之
宣15.3,3,諸大夫皆曰：不可
宣15.3,4,酆舒有三儁才，不如待後之人
宣15.3,5,伯宗曰：必伐之
宣15.3,6,狄有五罪，儁才雖多，何補焉
宣15.3,7,不祀，一也
宣15.3,8,耆酒，二也
宣15.3,9,棄仲章而奪黎氏地，三也
宣15.3,10,虐我伯姬，四也
宣15.3,11,傷其君目，五也
宣15.3,12,怙其儁才，而不以茂德，茲益罪也
宣15.3,13,後之人或者將敬奉德義以事神人，而申固其命，若之何待之
宣15.3,14,不討有罪，曰將待後，後有辭而討焉，毋乃不可乎
宣15.3,15,夫恃才與衆，亡之道也
宣15.3,16,商紂由之，故滅
宣15.3,17,天反時爲災，地反物爲妖，民反德爲亂
宣15.3,18,亂則妖災生
宣15.3,19,故文，反正爲乏
宣15.3,20,盡在狄矣
宣15.3,21,晉侯從之
宣15.3,22,六月癸卯，晉荀林父敗赤狄于曲梁，辛亥，滅潞
宣15.3,23,酆舒奔衛，衛人歸諸晉，晉人殺之
宣15.4,0,王孫蘇與召氏毛氏爭政，使王子捷殺召戴公及毛伯衛，卒立召襄
宣15.5,0,秋七月，秦桓公伐晉，次于輔氏
宣15.5,1,壬午，晉侯治兵于稷，以略狄土，立黎侯而還
宣15.5,2,及雒，魏顆敗秦師于輔氏，獲杜回，秦之力人也
宣15.6,0,晉侯賞桓子狄臣千室，亦賞士伯以瓜衍之縣，曰：吾獲狄土，子之功也
宣15.6,1,微子，吾喪伯氏矣
宣15.6,2,羊舌職說是賞也，曰：周書所謂庸庸祗祗者，謂此物也夫
宣15.6,3,士伯庸中行伯，君信之，亦庸士伯，此之謂明德矣
宣15.6,4,文王所以造周，不是過也
宣15.6,5,故詩曰陳錫哉周，能施也
宣15.6,6,率是道也，其何不濟
宣15.7,0,晉侯使趙同獻狄俘于周，不敬
宣15.7,1,劉康公曰：不及十年，原叔必有大咎
宣15.7,2,天奪之魄矣
宣15.8,0,初稅畝，非禮也
宣15.8,1,穀出不過藉，以豐財也
宣15.9,0,冬，蝝生，饑
宣15.9,1,幸之也
宣16.1,0,十六年春，晉士會帥師滅赤狄甲氏及留吁鐸辰
宣16.2,0,夏，成周宣榭火，人火之也
宣16.2,1,凡火，人火曰火，天火曰災
宣16.3,0,秋，郯伯姬來歸，出也
宣16.4,0,爲毛召之難故，王室復亂，王孫蘇奔晉
宣16.4,1,晉人復之
宣17.1,0,十七年春，晉侯使郤克徵會于齊
宣17.1,1,齊頃公帷婦人使觀之
宣17.1,2,郤子登，婦人笑於房
宣17.1,3,獻子怒，出而誓曰：所不此報，無能涉河
宣17.1,4,獻子先歸，使欒京廬待命于齊，曰：不得齊事，無復命矣
宣17.2,0,范武子將老，召文子曰：燮乎
宣17.2,1,吾聞之，喜怒以類者鮮，易者實多
宣17.2,2,詩曰：君子如怒，亂庶遄沮
宣17.2,3,君子如祉，亂庶遄已
宣17.2,4,君子之喜怒，以已亂也
宣17.2,5,弗已者，必益之
宣17.2,6,郤子其或者欲已亂於齊乎
宣17.2,7,不然，余懼其益之也
宣17.2,8,余將老，使郤子逞其志，庶有豸乎
宣17.2,9,爾從二三子唯敬
宣17.2,10,乃請老
宣17.2,11,郤獻子爲政
宣17.3,0,冬，公弟叔肸卒，公母弟也
宣17.3,1,凡大子之母弟，公在曰公子，不在曰弟
宣17.3,2,凡稱弟，皆母弟也
宣18.1,0,十八年春，晉侯衛大子臧伐齊，至于陽穀
宣18.1,1,齊侯會晉侯盟于繒，以公子彊爲質于晉
宣18.1,2,晉師還
宣18.1,3,蔡朝南郭偃逃歸
宣18.2,0,夏，公使如楚乞師，欲以伐齊
宣18.3,0,秋，邾人戕鄫子于鄫
宣18.3,1,凡自內虐其君曰弒，自外曰戕
宣18.4,0,楚莊王卒，楚師不出
宣18.4,1,既而用晉師，楚於是乎有蜀之役
宣18.5,0,公孫歸父以襄仲之立公也，有寵，欲去三桓，以張公室
宣18.5,1,與公謀，而聘于晉，欲以晉人去之
宣18.5,2,冬，公薨
宣18.5,3,季文子言於朝曰：使我殺適立庶以失大援者，仲也夫
宣18.5,4,臧宣叔怒曰：當其時不能治也，後之人何罪
宣18.5,5,子欲去之，許請去之
宣18.5,6,遂逐東門氏
成1.1,0,元年春，晉侯使瑕嘉平戎於王，單襄公如晉拜成
成1.1,1,劉康公徼戎，將遂伐之
成1.1,2,叔服曰：背盟而欺大國，此必敗
成1.1,3,背盟，不祥
成1.1,4,欺大國，不義
成1.1,5,神人弗助，將何以勝
成1.1,6,不聽，遂伐茅戎
成1.1,7,三月癸未，敗績於徐吾氏
成1.2,0,爲齊難故，作丘甲
成1.3,0,聞齊將出楚師，夏，盟于赤棘
成1.4,0,秋，王人來告敗
成1.5,0,冬，臧宣叔令脩賦繕完具守備，曰：齊楚結好，我新與晉盟，晉楚爭盟，齊師必至
成1.5,1,雖晉人伐齊，楚必救之，是齊楚同我也
成1.5,2,知難而有備，乃可以逞
成2.1,0,二年春，齊侯伐我北鄙，圍龍
成2.1,1,頃公之嬖人盧蒲就魁門焉
成2.1,2,龍人囚之
成2.1,3,齊侯曰：勿殺，吾與而盟，無入而封
成2.1,4,弗聽，殺而膊諸城上
成2.1,5,齊侯親鼓，士陵城
成2.1,6,三日，取龍
成2.1,7,遂南侵，及巢丘
成2.2,0,衛侯使孫良夫石稷甯相向禽將侵齊，與齊師遇
成2.2,1,石子欲還
成2.2,2,孫子曰：不可
成2.2,3,以師伐人，遇其師而還，將謂君何
成2.2,4,若知不能，則如無出
成2.2,5,今既遇矣，不如戰也
成2.3,0,孫桓子還於新築，不入，遂如晉乞師
成2.3,1,臧宣叔亦如晉乞師
成2.3,2,皆主郤獻子
成2.3,3,晉侯許之七百乘
成2.3,4,郤子曰：此城濮之賦也
成2.3,5,有先君之明與先大夫之肅，故捷
成2.3,6,克於先大夫，無能爲役，請八百乘
成2.3,7,許之
成2.3,8,郤克將中軍，士燮佐上軍，欒書將下軍，韓厥爲司馬，以救魯衛
成2.3,9,臧宣叔逆晉師，且道之
成2.3,10,季文子帥師會之
成2.4,0,八月，宋文公卒，始厚葬，用蜃炭，益車馬，始用殉，重器備
成2.4,1,槨有四阿，棺有翰檜
成2.5,0,九月，衛穆公卒，晉三子自役弔焉，哭於大門之外
成2.5,1,衛人逆之，婦人哭於門內
成2.5,2,送亦如之
成2.5,3,遂常以葬
成2.6,0,楚之討陳夏氏也，莊王欲納夏姬
成2.6,1,申公巫臣曰：不可
成2.6,2,君召諸侯，以討罪也
成2.6,3,今納夏姬，貪其色也
成2.6,4,貪色爲淫，淫爲大罰
成2.6,5,周書曰明德慎罰，文王所以造周也
成2.6,6,明德，務崇之之謂也
成2.6,7,慎罰，務去之之謂也
成2.6,8,若興諸侯，以取大罰，非慎之也
成2.6,9,君其圖之
成2.6,10,王乃止
成2.6,11,子反欲取之，巫臣曰：是不祥人也
成2.6,12,是夭子蠻，殺御叔，弒靈侯，戮夏南，出孔儀，喪陳國，何不祥如是
成2.6,13,人生實難，其有不獲死乎
成2.6,14,天下多美婦人，何必是
成2.6,15,子反乃止
成2.7,0,晉師歸，范文子後入
成2.7,1,武子曰：無爲吾望爾也乎
成2.7,2,對曰：師有功，國人喜以逆之，先入，必屬耳目焉，是代帥受名也，故不敢
成2.7,3,武子曰：吾知免矣
成2.8,0,宣公使求好于楚，莊王卒，宣公薨，不克作好
成2.8,1,公即位，受盟於晉，會晉伐齊
成2.8,2,衛人不行使于楚，而亦受盟於晉，從於伐齊
成2.8,3,故楚令尹子重爲陽橋之役以救齊
成2.8,4,將起師，子重曰：君弱，羣臣不如先大夫，師衆而後可
成2.8,5,詩曰：濟濟多士，文王以寧
成2.8,6,夫文王猶用衆，況吾儕乎
成2.8,7,且先君莊王屬之曰：無德以及遠方，莫如惠恤其民，而善用之
成2.8,8,乃大戶，已責，逮鰥，救乏，赦罪
成2.8,9,悉師，王卒盡行
成2.8,10,彭名御戎，蔡景公爲左，許靈公爲右
成2.8,11,二君弱，皆强冠之
成2.9,0,晉侯使鞏朔獻齊捷于周
成2.9,1,王弗見，使單襄公辭焉，曰：蠻夷戎狄，不式王命，淫湎毀常，王命伐之，則有獻捷
成2.9,2,王親受而勞之，所以懲不敬勸有功也
成2.9,3,兄弟甥舅，侵敗王略，王命伐之，告事而已，不獻其功，所以敬親暱禁淫慝也
成2.9,4,今叔父克遂，有功于齊，而不使命卿鎮撫王室，所使來撫余一人，而鞏伯實來，未有職司於王室，又奸先王之禮
成2.9,5,余雖欲於鞏伯，其敢廢舊典以忝叔父
成2.9,6,夫齊，甥舅之國也，而大師之後也，寧不亦淫從其欲以怒叔父，抑豈不可諫誨
成2.9,7,士莊伯不能對
成2.9,8,王使委於三吏，禮之如侯伯克敵使大夫告慶之禮，降於卿禮一等
成2.9,9,王以鞏伯宴，而私賄之
成2.9,10,使相告之曰：非禮也，勿籍
成3.1,0,三年春，諸侯伐鄭，次于伯牛，討邲之役也
成3.1,1,遂東侵鄭
成3.1,2,鄭公子偃帥師禦之，使東鄙覆諸鄤，敗諸丘輿
成3.1,3,皇戌如楚獻捷
成3.2,0,夏，公如晉，拜汶陽之田
成3.3,0,許恃楚而不事鄭，鄭子良伐許
成3.4,0,晉人歸楚公子穀臣與連尹襄老之尸于楚，以求知罃
成3.4,1,於是荀首佐中軍矣，故楚人許之
成3.4,2,王送知罃，曰：子其怨我乎
成3.4,3,對曰：二國治戎，臣不才，不勝其任，以爲俘馘
成3.4,4,執事不以釁鼓，使歸即戮，君之惠也
成3.4,5,臣實不才，又誰敢怨
成3.4,6,王曰：然則德我乎
成3.4,7,對曰：二國圖其社稷，而求紓其民，各懲其忿，以相宥也
成3.4,8,兩釋纍囚，以成其好
成3.4,9,二國有好，臣不與及，其誰敢德
成3.4,10,王曰：子歸，何以報我
成3.4,11,對曰：臣不任受怨，君亦不任受德，無怨無德，不知所報
成3.4,12,王曰：雖然，必告不穀
成3.4,13,對曰：以君之靈，纍臣得歸骨於晉，寡君之以爲戮，死且不朽
成3.4,14,若從君之惠而免之，以賜君之外臣首
成3.4,15,首其請於寡君，而以戮於宗，亦死且不朽
成3.4,16,若不獲命，而使嗣宗職，次及於事，而帥偏師，以修封疆
成3.4,17,雖遇執事，其弗敢違，其竭力致死，無有二心，以盡臣禮，所以報也
成3.4,18,王曰：晉未可與爭
成3.4,19,重爲之禮而歸之
成3.5,0,秋，叔孫僑如圍棘，取汶陽之田
成3.5,1,棘不服，故圍之
成3.6,0,晉郤克衛孫良夫伐廧咎如，討赤狄之餘焉
成3.6,1,廧咎如潰，上失民也
成3.7,0,冬十一月，晉侯使荀庚來聘，且尋盟
成3.7,1,衛侯使孫良夫來聘，且尋盟
成3.7,2,公問諸臧宣叔曰：中行伯之於晉也，其位在三
成3.7,3,孫子之於衛也，位爲上卿，將誰先
成3.7,4,對曰：次國之上卿當大國之中，中當其下，下當其上大夫
成3.7,5,小國之上卿當大國之下卿，中當其上大夫，下當其下大夫
成3.7,6,上下如是，古之制也
成3.7,7,衛在晉，不得爲次國
成3.7,8,晉爲盟主，其將先之
成3.7,9,丙午，盟晉
成3.7,10,丁未，盟衛，禮也
成3.8,0,十二月甲戌，晉作六軍
成3.8,1,韓厥趙括鞏朔韓穿荀騅趙旃皆爲卿，賞鞌之功也
成3.9,0,齊侯朝于晉，將授玉
成3.9,1,郤克趨進曰：此行也，君爲婦人之笑辱也，寡君未之敢任
成3.10,0,荀罃之在楚也，鄭賈人有將寘諸褚中以出
成3.10,1,既謀之，未行，而楚人歸之
成3.10,2,賈人如晉，荀罃善視之，如實出己
成3.10,3,賈人曰：吾無其功，敢有其實乎
成3.10,4,吾小人，不可以厚誣君子
成3.10,5,遂適齊
成4.1,0,四年春，宋華元來聘，通嗣君也
成4.2,0,杞伯來朝，歸叔姬故也
成4.3,0,夏，公如晉
成4.3,1,晉侯見公，不敬
成4.3,2,季文子曰：晉侯必不免
成4.3,3,詩曰：敬之敬之
成4.3,4,天惟顯思，命不易哉
成4.3,5,夫晉侯之命在諸侯矣，可不敬乎
成4.4,0,秋，公至自晉，欲求成于楚而叛晉
成4.4,1,季文子曰：不可
成4.4,2,晉雖無道，未可叛也
成4.4,3,國大臣睦，而邇於我，諸侯聽焉，未可以貳
成4.4,4,史佚之志有之曰：非我族類，其心必異
成4.4,5,楚雖大，非吾族也，其肯字我乎
成4.4,6,公乃止
成4.5,0,冬十一月，鄭公孫申帥師疆許田
成4.5,1,許人敗諸展陂
成4.5,2,鄭伯伐許，取鉏任泠敦之田
成4.6,0,晉趙嬰通于趙莊姬
成5.1,0,五年春，原屏放諸齊
成5.1,1,嬰曰：我在，故欒氏不作
成5.1,2,我亡，吾二昆其憂哉
成5.1,3,且人各有能有不能，舍我，何害
成5.1,4,弗聽
成5.2,0,孟獻子如宋，報華元也
成5.3,0,夏，晉荀首如齊逆女，故宣伯餫諸穀
成5.4,0,梁山崩，晉侯以傳召伯宗
成5.4,1,伯宗辟重，曰：辟傳
成5.4,2,重人曰：待我，不如捷之速也
成5.4,3,問其所
成5.4,4,曰：絳人也
成5.4,5,問絳事焉
成5.4,6,曰：梁山崩，將召伯宗謀之
成5.4,7,問將若之何
成5.4,8,曰：山有朽壤而崩，可若何
成5.4,9,國主山川，故山崩川竭，君爲之不舉降服乘縵徹樂出次，祝幣，史辭以禮焉
成5.4,10,其如此而已
成5.4,11,雖伯宗，若之何
成5.4,12,伯宗請見之
成5.4,13,不可
成5.4,14,遂以告，而從之
成5.5,0,許靈公愬鄭伯于楚
成5.5,1,六月，鄭悼公如楚訟，不勝，楚人執皇戌及子國
成5.5,2,故鄭伯歸，使公子偃請成于晉
成5.5,3,秋八月，鄭伯及晉趙同盟于垂棘
成5.6,0,宋公子圍龜爲質于楚而歸，華元享之
成5.6,1,請鼓譟以出，鼓譟以復入，曰：習攻華氏
成5.6,2,宋公殺之
成5.7,0,冬，同盟于蟲牢，鄭服也
成5.7,1,諸侯謀復會，宋公使向爲人辭以子靈之難
成5.8,0,十一月己酉，定王崩
成6.1,0,六年春，鄭伯如晉拜成，子游相，授玉于東楹之東
成6.1,1,士貞伯曰：鄭伯其死乎
成6.1,2,自棄也已
成6.1,3,視流而行速，不安其位，宜不能久
成6.2,0,二月，季文子以鞌之功立武宮，非禮也
成6.2,1,聽於人以救其難，不可以立武
成6.2,2,立武由己，非由人也
成6.3,0,取鄟，言易也
成6.4,0,三月，晉伯宗夏陽說衛孫良夫甯相鄭人伊雒之戎陸渾蠻氏侵宋，以其辭會也
成6.4,1,師于鍼
成6.4,2,衛人不保
成6.4,3,說欲襲衛，曰：雖不可入，多俘而歸，有罪不及死
成6.4,4,伯宗曰：不可
成6.4,5,衛唯信晉，故師在其郊而不設備
成6.4,6,若襲之，是棄信也
成6.4,7,雖多衛俘，而晉無信，何以求諸侯
成6.4,8,乃止
成6.4,9,師還，衛人登陴
成6.5,0,晉人謀去故絳，諸大夫皆曰：必居郇瑕氏之地，沃饒而近盬，國利君樂，不可失也
成6.5,1,韓獻子將新中軍，且爲僕大夫
成6.5,2,公揖而入
成6.5,3,獻子從
成6.5,4,公立於寢庭，謂獻子曰：何如
成6.5,5,對曰：不可
成6.5,6,郇瑕氏土薄水淺，其惡易覯
成6.5,7,易覯則民愁，民愁則墊隘，於是乎有沈溺重膇之疾
成6.5,8,不如新田，土厚水深，居之不疾，有汾澮以流其惡，且民從教，十世之利也
成6.5,9,夫山澤林盬，國之寶也
成6.5,10,國饒，則民驕佚
成6.5,11,近寶，公室乃貧
成6.5,12,不可謂樂
成6.5,13,公說，從之
成6.5,14,夏四月丁丑，晉遷于新田
成6.6,0,六月，鄭悼公卒
成6.7,0,子叔聲伯如晉，命伐宋
成6.8,0,秋，孟獻子叔孫宣伯侵宋，晉命也
成6.9,0,楚子重伐鄭，鄭從晉故也
成6.10,0,冬，季文子如晉，賀遷也
成6.11,0,晉欒書救鄭，與楚師遇於繞角
成6.11,1,楚師還
成6.11,2,晉師遂侵蔡
成6.11,3,楚公子申公子成以申息之師救蔡，禦諸桑隧
成6.11,4,趙同趙括欲戰，請於武子，武子將許之
成6.11,5,知莊子范文子韓獻子諫曰：不可
成6.11,6,吾來救鄭，楚師去我，吾遂至於此，是遷戮也
成6.11,7,戮而不已，又怒楚師，戰必不克
成6.11,8,雖克，不令
成6.11,9,成師以出，而敗楚之二縣，何榮之有焉
成6.11,10,若不能敗，爲辱已甚，不如還也
成6.11,11,乃遂還
成7.1,0,七年春，吳伐郯，郯成
成7.2,0,鄭子良相成公以如晉，見，且拜師
成7.3,0,夏，曹宣公來朝
成7.4,0,秋，楚子重伐鄭，師于氾
成7.4,1,諸侯救鄭
成7.4,2,鄭共仲侯羽軍楚師，囚鄖公鍾儀，獻諸晉
成7.5,0,楚圍宋之役，師還，子重請取於申呂以爲賞田
成7.5,1,王許之
成7.5,2,申公巫臣曰：不可
成7.5,3,此申呂所以邑也，是以爲賦，以御北方
成7.5,4,若取之，是無申呂也，晉鄭必至于漢
成7.5,5,王乃止
成7.5,6,子重是以怨巫臣
成7.5,7,子反欲取夏姬，巫臣止之，遂取以行，子反亦怨之
成7.5,8,及共王即位，子重子反殺巫臣之族子閻子蕩及清尹弗忌及襄老之子黑要，而分其室
成7.5,9,子重取子閻之室，使沈尹與王子罷分子蕩之室，子反取黑要與清尹之室
成7.5,10,巫臣自晉遺二子書，曰：爾以讒慝貪惏事君，而多殺不辜，余必使爾罷於奔命以死
成7.6,0,衛定公惡孫林父
成7.6,1,冬，孫林父出奔晉
成7.6,2,衛侯如晉，晉反戚焉
成8.1,0,八年春，晉侯使韓穿來言汶陽之田，歸之于齊
成8.1,1,季文子餞之，私焉，曰：大國制義，以爲盟主，是以諸侯懷德畏討，無有貳心
成8.1,2,謂汶陽之田，敝邑之舊也，而用師於齊，使歸諸敝邑
成8.1,3,今有二命，曰歸諸齊
成8.1,4,信以行義，義以成命，小國所望而懷也
成8.1,5,信不可知，義無所立，四方諸侯，其誰不解體
成8.1,6,詩曰：女也不爽，士貳其行
成8.1,7,士也罔極，二三其德
成8.1,8,七年之中，一與一奪，二三孰甚焉
成8.1,9,士之二三，猶喪妃耦，而況霸主
成8.1,10,霸主將德是以，而二三之，其何以長有諸侯乎
成8.1,11,詩曰：猶之未遠，是用大簡
成8.1,12,行父懼晉之不遠猶而失諸侯也，是以敢私言之
成8.2,0,晉欒書侵蔡，遂侵楚，獲申驪
成8.3,0,聲伯如莒，逆也
成8.4,0,宋華元來聘，聘共姬也
成8.5,0,夏，宋公使公孫壽來納幣，禮也
成8.6,0,晉趙莊姬爲趙嬰之亡故，譖之于晉侯，曰：原屏將爲亂
成8.6,1,欒郤爲徵
成8.6,2,六月，晉討趙同趙括
成8.6,3,武從姬氏畜于公宮
成8.6,4,以其田與祁奚
成8.6,5,韓厥言於晉侯曰：成季之勳，宣孟之忠，而無後，爲善者其懼矣
成8.6,6,三代之令王皆數百年保天之祿
成8.6,7,夫豈無辟王
成8.6,8,賴前哲以免也
成8.6,9,周書曰不敢侮鰥寡，所以明德也
成8.6,10,乃立武，而反其田焉
成8.7,0,秋，召桓公來賜公命
成8.8,0,晉侯使申公巫臣如吳，假道于莒
成8.8,1,與渠丘公立於池上，曰：城已惡
成8.8,2,莒子曰：辟陋在夷，其孰以我爲虞
成8.8,3,對曰：夫狡焉思啓封疆以利社稷者，何國蔑有
成8.8,4,唯然，故多大國矣
成8.8,5,唯或思或縱也
成8.8,6,勇夫重閉，況國乎
成8.9,0,冬，杞叔姬卒
成8.9,1,來歸自杞，故書
成8.10,0,晉士燮來聘，言伐郯也，以其事吳故
成8.10,1,公賂之，請緩師
成8.10,2,文子不可，曰：君命無貳，失信不立
成8.10,3,禮無加貨，事無二成
成8.10,4,君後諸侯，是寡君不得事君也
成8.10,5,燮將復之
成8.10,6,季孫懼，使宣伯帥師會伐郯
成8.11,0,衛人來媵共姬，禮也
成8.11,1,凡諸侯嫁女，同姓媵之，異姓則否
成9.1,0,九年春，杞桓公來逆叔姬之喪，請之也
成9.1,1,杞叔姬卒，爲杞故也
成9.1,2,逆叔姬，爲我也
成9.2,0,爲歸汶陽之田故，諸侯貳於晉
成9.2,1,晉人懼，會於蒲，以尋馬陵之盟
成9.2,2,季文子謂范文子曰：德則不競，尋盟何爲
成9.2,3,范文子曰：勤以撫之，寬以待之，堅彊以御之，明神以要之，柔服而伐貳，德之次也
成9.3,0,二月，伯姬歸于宋
成9.4,0,楚人以重賂求鄭，鄭伯會楚公子成于鄧
成9.5,0,夏，季文子如宋致女，復命，公享之
成9.5,1,賦韓奕之五章
成9.5,2,穆姜出于房，再拜，曰：大夫勤辱，不忘先君，以及嗣君，施及未亡人，先君猶有望也
成9.5,3,敢拜大夫之重勤
成9.5,4,又賦綠衣之卒章而入
成9.6,0,晉人來媵，禮也
成9.7,0,秋，鄭伯如晉，晉人討其貳於楚也，執諸銅鞮
成9.8,0,欒書伐鄭，鄭人使伯蠲行成，晉人殺之，非禮也
成9.8,1,兵交，使在其間可也
成9.9,0,晉侯觀于軍府，見鍾儀
成9.9,1,問之曰：南冠而縶者，誰也
成9.9,2,有司對曰：鄭人所獻楚囚也
成9.9,3,使稅之
成9.9,4,召而弔之
成9.9,5,再拜稽首
成9.9,6,問其族
成9.9,7,對曰：泠人也
成9.9,8,公曰：能樂乎
成9.9,9,對曰：先人之職官也，敢有二事
成9.9,10,使與之琴，操南音
成9.9,11,公曰：君王何如
成9.9,12,對曰：非小人之所得知也
成9.9,13,固問之
成9.9,14,對曰：其爲大子也，師保奉之，以朝于嬰齊而夕于側也
成9.9,15,不知其他
成9.9,16,公語范文子
成9.9,17,文子曰：楚囚，君子也
成9.9,18,言稱先職，不背本也
成9.9,19,樂操土風，不忘舊也
成9.9,20,稱大子，抑無私也
成9.9,21,名其二卿，尊君也
成9.9,22,不背本，仁也
成9.9,23,不忘舊，信也
成9.9,24,無私，忠也
成9.9,25,尊君，敏也
成9.9,26,仁以接事，信以守之，忠以成之，敏以行之
成9.9,27,事雖大，必濟
成9.9,28,君盍歸之，使合晉楚之成
成9.9,29,公從之，重爲之禮，使歸求成
成9.10,0,冬十一月，楚子重自陳伐莒，圍渠丘
成9.10,1,渠丘城惡，衆潰，奔莒
成9.10,2,戊申，楚入渠丘
成9.10,3,莒人囚楚公子平
成9.10,4,楚人曰：勿殺，吾歸而俘
成9.10,5,莒人殺之
成9.10,6,楚師圍莒
成9.10,7,莒城亦惡，庚申，莒潰
成9.10,8,楚遂入鄆，莒無備故也
成9.11,0,秦人白狄伐晉，諸侯貳故也
成9.12,0,鄭人圍許，示晉不急君也
成9.12,1,是則公孫申謀之，曰：我出師以圍許，僞將改立君者，而紓晉使，晉必歸君
成9.13,0,城中城，書，時也
成9.14,0,十二月，楚子使公子辰如晉，報鍾儀之使，請脩好結成
成10.1,0,十年春，晉侯使糴茷如楚，報大宰子商之使也
成10.2,0,衛子叔黑背侵鄭，晉命也
成10.3,0,鄭公子班聞叔申之謀
成10.3,1,三月，子如立公子繻
成10.3,2,夏四月，鄭人殺繻，立髡頑，子如奔許
成10.3,3,欒武子曰：鄭人立君，我執一人焉，何益
成10.3,4,不如伐鄭而歸其君，以求成焉
成10.3,5,晉侯有疾，五月，晉立大子州蒲以爲君，而會諸侯伐鄭
成10.3,6,鄭子罕賂以襄鐘，子然盟于脩澤，子駟爲質
成10.3,7,辛巳，鄭伯歸
成10.4,0,晉侯夢大厲，被髮及地，搏膺而踊，曰：殺余孫，不義
成10.4,1,余得請於帝矣
成10.4,2,壞大門及寢門而入
成10.4,3,公懼，入于室
成10.4,4,又壞戶
成10.4,5,公覺，召桑田巫
成10.4,6,巫言如夢
成10.4,7,公曰：何如
成10.4,8,曰：不食新矣
成10.4,9,公疾病，求醫于秦
成10.4,10,秦伯使醫緩爲之
成10.4,11,未至，公夢疾爲二豎子，曰：彼，良醫也，懼傷我，焉逃之
成10.4,12,其一曰：居肓之上，膏之下，若我何
成10.4,13,醫至，曰：疾不可爲也，在肓之上，膏之下，攻之不可，達之不及，藥不至焉，不可爲也
成10.4,14,公曰：良醫也
成10.4,15,厚爲之禮而歸之
成10.4,16,六月丙午，晉侯欲麥，使甸人獻麥，饋人爲之
成10.4,17,召桑田巫，示而殺之
成10.4,18,將食，張，如厠，陷而卒
成10.4,19,小臣有晨夢負公以登天，及日中，負晉侯出諸厠，遂以爲殉
成10.5,0,鄭伯討立君者，戊申，殺叔申叔禽
成10.5,1,君子曰：忠爲令德，非其人猶不可，況不令乎
成10.6,0,秋，公如晉
成10.6,1,晉人止公，使送葬
成10.6,2,於是糴茷未反
成10.7,0,冬，葬晉景公
成10.7,1,公送葬，諸侯莫在
成10.7,2,魯人辱之，故不書，諱之也
成11.1,0,十一年春王三月，公至自晉
成11.1,1,晉人以公爲貳於楚，故止公
成11.1,2,公請受盟，而後使歸
成11.2,0,郤犨來聘，且涖盟
成11.3,0,聲伯之母不聘，穆姜曰：吾不以妾爲姒
成11.3,1,生聲伯而出之，嫁於齊管于奚，生二子而寡，以歸聲伯
成11.3,2,聲伯以其外弟爲大夫，而嫁其外妹於施孝叔
成11.3,3,郤犨來聘，求婦於聲伯
成11.3,4,聲伯奪施氏婦以與之
成11.3,5,婦人曰：鳥獸猶不失儷，子將若何
成11.3,6,曰：吾不能死亡
成11.3,7,婦人遂行
成11.3,8,生二子於郤氏
成11.3,9,郤氏亡，晉人歸之施氏
成11.3,10,施氏逆諸河，沈其二子
成11.3,11,婦人怒曰：己不能庇其伉儷而亡之，又不能字人之孤而殺之，將何以終
成11.3,12,遂誓施氏
成11.4,0,夏，季文子如晉報聘，且涖盟也
成11.5,0,周公楚惡惠襄之偪也，且與伯輿爭政，不勝，怒而出
成11.5,1,及陽樊，王使劉子復之，盟于鄄而入
成11.5,2,三日復出，奔晉
成11.6,0,秋，宣伯聘于齊，以脩前好
成11.7,0,晉郤至與周爭鄇田，王命劉康公單襄公訟諸晉
成11.7,1,郤至曰：溫，吾故也，故不敢失
成11.7,2,劉子單子曰：昔周克商，使諸侯撫封，蘇忿生以溫爲司寇，與檀伯達封于河
成11.7,3,蘇氏即狄，又不能於狄而奔衛
成11.7,4,襄王勞文公而賜之溫，狐氏陽氏先處之，而後及子
成11.7,5,若治其故，則王官之邑也，子安得之
成11.7,6,晉侯使郤至勿敢爭
成11.8,0,宋華元善於令尹子重，又善於欒武子，聞楚人既許晉糴茷成，而使歸復命矣
成11.8,1,冬，華元如楚，遂如晉，合晉楚之成
成11.9,0,秦晉爲成，將會于令狐
成11.9,1,晉侯先至焉
成11.9,2,秦伯不肯涉河，次于王城，使史顆盟晉侯于河東
成11.9,3,晉郤犨盟秦伯于河西
成11.9,4,范文子曰：是盟也何益
成11.9,5,齊盟，所以質信也
成11.9,6,會所，信之始也
成11.9,7,始之不從，其可質乎
成11.9,8,秦伯歸而背晉成
成12.1,0,十二年春，王使以周公之難來告
成12.1,1,書曰周公出奔晉，凡自周無出，周公自出故也
成12.2,0,宋華元克合晉楚之成，夏五月，晉士燮會楚公子罷許偃
成12.2,1,癸亥，盟于宋西門之外，曰：凡晉楚無相加戎，好惡同之，同恤菑危，備救凶患
成12.2,2,若有害楚，則晉伐之
成12.2,3,在晉，楚亦如之
成12.2,4,交贄往來，道路無壅
成12.2,5,謀其不協，而討不庭
成12.2,6,有渝此盟，明神殛之，俾隊其師，無克胙國
成12.2,7,鄭伯如晉聽成，會于瑣澤，成故也
成12.3,0,狄人間宋之盟以侵晉，而不設備
成12.3,1,秋，晉人敗狄于交剛
成12.4,0,晉郤至如楚聘，且涖盟
成12.4,1,楚子享之，子反相，爲地室而縣焉
成12.4,2,郤至將登，金奏作於下，驚而走出
成12.4,3,子反曰：日云莫矣，寡君須矣，吾子其入也
成12.4,4,賓曰：君不忘先君之好，施及下臣，貺之以大禮，重之以備樂
成12.4,5,如天之福，兩君相見，何以代此
成12.4,6,下臣不敢
成12.4,7,子反曰：如天之福，兩君相見，無亦唯是一矢以相加遺，焉用樂，寡君須矣，吾子其入也
成12.4,8,賓曰：若讓之以一矢，禍之大者，其何福之爲
成12.4,9,世之治也，諸侯閒於天子之事，則相朝也，於是乎有享宴之禮
成12.4,10,享以訓共儉，宴以示慈惠
成12.4,11,共儉以行禮，而慈惠以布政
成12.4,12,政以禮成，民是以息
成12.4,13,百官承事，朝而不夕，此公侯之所以扞城其民也
成12.4,14,故詩曰：赳赳武夫，公侯干城
成12.4,15,及其亂也，諸侯貪冒，侵欲不忌，爭尋常以盡其民，略其武夫，以爲己腹心股肱爪牙
成12.4,16,故詩曰：赳赳武夫，公侯腹心
成12.4,17,天下有道，則公侯能爲民干城，而制其腹心
成12.4,18,亂則反之
成12.4,19,今吾子之言，亂之道也，不可以爲法
成12.4,20,然吾子，主也，至敢不從
成12.4,21,遂入，卒事
成12.4,22,歸以語范文子
成12.4,23,文子曰：無禮，必食言，吾死無日矣夫
成13.1,0,十三年春，晉侯使郤錡來乞師，將事不敬
成13.1,1,孟獻子曰：郤氏其亡乎
成13.1,2,禮，身之幹也
成13.1,3,敬，身之基也
成13.1,4,郤子無基
成13.1,5,且先君之嗣卿也，受命以求師，將社稷是衛，而惰，棄君命也，不亡，何爲
成13.2,0,三月，公如京師
成13.2,1,宣伯欲賜，請先使
成13.2,2,王以行人之禮禮焉
成13.2,3,孟獻子從
成13.2,4,王以爲介而重賄之
成13.3,0,夏四月戊午，晉侯使呂相絕秦，曰：
成13.4,0,六月丁卯夜，鄭公子班自訾求入于大宮，不能，殺子印子羽，反軍于市
成13.4,1,己巳，子駟帥國人盟于大宮，遂從而盡焚之，殺子如子駹孫叔孫知
成13.5,0,曹人使公子負芻守，使公子欣時逆曹伯之喪
成13.5,1,秋，負芻殺其大子而自立也
成13.5,2,諸侯乃請討之
成13.5,3,晉人以其役之勞，請俟他年
成13.5,4,冬，葬曹宣公
成13.5,5,既葬，子臧將亡，國人皆將從之
成13.5,6,成公乃懼，告罪，且請焉
成13.5,7,乃反，而致其邑
成14.1,0,十四年春，衛侯如晉，晉侯强見孫林父焉
成14.1,1,定公不可
成14.1,2,夏，衛侯既歸，晉侯使郤犨送孫林父而見之
成14.1,3,衛侯欲辭
成14.1,4,定姜曰：不可
成14.1,5,是先君宗卿之嗣也，大國又以爲請
成14.1,6,不許，將亡
成14.1,7,雖惡之，不猶愈於亡乎
成14.1,8,君其忍之
成14.1,9,安民而宥宗卿，不亦可乎
成14.1,10,衛侯見而復之
成14.2,0,秋，宣伯如齊逆女
成14.2,1,稱族，尊君命也
成14.3,0,八月，鄭子罕伐許，敗焉
成14.3,1,戊戌，鄭伯復伐許
成14.3,2,庚子，入其郛
成14.3,3,許人平以叔申之封
成14.4,0,九月，僑如以夫人婦姜氏至自齊
成14.4,1,舍族，尊夫人也
成14.4,2,故君子曰：春秋之稱，微而顯，志而晦，婉而成章，盡而不汙，懲惡而勸善，非聖人，誰能脩之
成14.5,0,衛侯有疾，使孔成子寧惠子立敬姒之子衎以爲大子
成14.5,1,冬十月，衛定公卒
成14.5,2,夫人姜氏既哭而息，見大子之不哀也，不內酌飲，歎曰：是夫也，將不唯衛國之敗，其必始於未亡人
成14.5,3,烏呼
成14.5,4,天禍衛國也夫
成14.5,5,吾不獲鱄也使主社稷
成14.5,6,大夫聞之，無不聳懼
成14.5,7,孫文子自是不敢舍其重器於衛，盡寘諸戚，而甚善晉大夫
成15.1,0,十五年春，會于戚，討曹成公也
成15.1,1,執而歸諸京師
成15.1,2,書曰晉侯執曹伯，不及其民也
成15.1,3,凡君不道於其民，諸侯討而執之，則曰某人執某侯，不然則否
成15.2,0,夏六月，宋共公卒
成15.3,0,楚將北師，子囊曰：新與晉盟而背之，無乃不可乎
成15.3,1,子反曰：敵利則進，何盟之有
成15.3,2,申叔時老矣，在申，聞之，曰：子反必不免
成15.3,3,信以守禮，禮以庇身，信禮之亡，欲免，得乎
成15.4,0,秋八月，葬宋共公
成15.4,1,於是華元爲右師，魚石爲左師，蕩澤爲司馬，華喜爲司徒，公孫師爲司城，向爲人爲大司寇，鱗朱爲少司寇，向帶爲大宰，魚府爲少宰
成15.4,2,蕩澤弱公室，殺公子肥
成15.4,3,華元曰：我爲右師，君臣之訓，師所司也
成15.4,4,今公室卑，而不能正，吾罪大矣
成15.4,5,不能治官，敢賴寵乎
成15.4,6,乃出奔晉
成15.5,0,晉三郤害伯宗，譖而殺之，及欒弗忌
成15.5,1,伯州犁奔楚
成15.5,2,韓獻子曰：郤氏其不免乎
成15.5,3,善人，天地之紀也，而驟絕之，不亡，何待
成15.6,0,十一月，會吳于鍾離，始通吳也
成15.7,0,許靈公畏偪于鄭，請遷于楚
成15.7,1,辛丑，楚公子申遷許于葉
成16.1,0,十六年春，楚子自武城使公子成以汝陰之田求成于鄭
成16.1,1,鄭叛晉，子駟從楚子盟于武城
成16.2,0,夏四月，滕文公卒
成16.3,0,鄭子罕伐宋，宋將鉏樂懼敗諸汋陂
成16.3,1,退，舍於夫渠，不儆
成16.3,2,鄭人覆之，敗諸汋陵，獲將鉏樂懼
成16.3,3,宋恃勝也
成16.4,0,衛侯伐鄭，至于鳴雁，爲晉故也
成16.5,0,晉侯將伐鄭
成16.5,1,范文子曰：若逞吾願，諸侯皆叛，晉可以逞
成16.5,2,若唯鄭叛，晉國之憂，可立俟也
成16.5,3,欒武子曰：不可以當吾世而失諸侯，必伐鄭
成16.5,4,乃興師
成16.5,5,欒書將中軍，士燮佐之
成16.5,6,郤錡將上軍，荀偃佐之
成16.5,7,韓厥將下軍，郤至佐新軍
成16.5,8,荀罃居守
成16.5,9,郤犨如衛，遂如齊，皆乞師焉
成16.5,10,欒黶來乞師
成16.5,11,孟獻子曰：晉有勝矣
成16.5,12,戊寅，晉師起
成16.6,0,秋，會于沙隨，謀伐鄭也
成16.6,1,宣伯使告郤犨曰：魯侯待于壞隤，以待勝者
成16.6,2,郤犨將新軍，且爲公族大夫，以主東諸侯
成16.6,3,取貨于宣伯，而訴公于晉侯
成16.6,4,晉侯不見公
成16.7,0,曹人請于晉曰：自我先君宣公即世，國人曰：若之何
成16.7,1,憂猶未弭
成16.7,2,而又討我寡君，以亡曹國社稷之鎮公子，是大泯曹也，先君無乃有罪乎
成16.7,3,若有罪，則君列諸會矣
成16.7,4,君唯不遺德刑，以伯諸侯，豈獨遺諸敝邑
成16.7,5,敢私布之
成16.8,0,七月，公會尹武公及諸侯伐鄭
成16.8,1,將行，姜又命公如初
成16.8,2,公又申守而行
成16.8,3,諸侯之師次于鄭西，我師次于督揚，不敢過鄭
成16.8,4,子叔聲伯使叔孫豹請逆于晉師，爲食於鄭郊
成16.8,5,師逆以至
成16.8,6,聲伯四日不食以待之，食使者而後食
成16.9,0,諸侯遷于制田，知武子佐下軍，以諸侯之師侵陳，至於鳴鹿
成16.9,1,遂侵蔡
成16.9,2,未反，諸侯遷于潁上
成16.9,3,戊午，鄭子罕宵軍之，宋齊衛皆失軍
成16.10,0,曹人復請于晉
成16.10,1,晉侯謂子臧：反，吾歸而君
成16.10,2,子臧反，曹伯歸
成16.10,3,子臧盡致其邑與卿而不出
成16.11,0,宣伯使告郤犨曰：魯之有季孟，猶晉之有欒范也，政令於是乎成
成16.11,1,今其謀曰：晉政多門，不可從也
成16.11,2,寧事齊楚，有亡而已，蔑從晉矣
成16.11,3,若欲得志於魯，請止行父而殺之，我斃蔑也，而事晉，蔑有貳矣
成16.11,4,魯不貳，小國必睦
成16.11,5,不然，歸必叛矣
成16.11,6,九月，晉人執季文子于苕丘
成16.11,7,公還，待于鄆，使子叔聲伯請季孫于晉
成16.11,8,郤犨曰：苟去仲孫蔑，而止季孫行父，吾與子國，親於公室
成16.11,9,對曰：僑如之情，子必聞之矣
成16.11,10,若去蔑與行父，是大棄魯國，而罪寡君也
成16.11,11,若猶不棄，而惠徼周公之福，使寡君得事晉君，則夫二人者，魯國社稷之臣也
成16.11,12,若朝亡之，魯必夕亡
成16.11,13,以魯之密邇仇讎，亡而爲讎，治之何及
成16.11,14,郤犨曰：吾爲子請邑
成16.11,15,對曰：嬰齊，魯之常隸也，敢介大國以求厚焉
成16.11,16,承寡君之命以請，若得所請，吾子之賜多矣，又何求
成16.11,17,范文子謂欒武子曰：季孫於魯，相二君矣
成16.11,18,妾不衣帛，馬不食粟，可不謂忠乎
成16.11,19,信讒慝而棄忠良，若諸侯何
成16.11,20,子叔嬰齊奉君命無私，謀國家不貳，圖其身不忘其君
成16.11,21,若虛其請，是棄善人也
成16.11,22,子其圖之
成16.11,23,乃許魯平，赦季孫
成16.12,0,晉侯使郤至獻楚捷于周，與單襄公語，驟稱其伐
成16.12,1,單子語諸大夫曰：溫季其亡乎
成16.12,2,位於七人之下，而求掩其上
成16.12,3,怨之所聚，亂之本也
成16.12,4,多怨而階亂，何以在位
成16.12,5,夏書曰：怨豈在明
成16.12,6,不見是圖
成16.12,7,將慎其細也
成16.12,8,今而明之，其可乎
成17.1,0,十七年春王正月，鄭子駟侵晉虛滑
成17.1,1,衛北宮括救晉，侵鄭，至于高氏
成17.1,2,夏五月，鄭大子髡頑侯獳爲質於楚，楚公子成公子寅戍鄭
成17.2,0,公會尹武公單襄公及諸侯伐鄭，自戲童至于曲洧
成17.3,0,晉范文子反自鄢陵，使其祝宗祈死，曰：君驕侈而克敵，是天益其疾也，難將作矣
成17.3,1,愛我者唯祝我，使我速死，無及於難，范氏之福也
成17.3,2,六月戊辰，士燮卒
成17.4,0,乙酉，同盟于柯陵，尋戚之盟也
成17.5,0,楚子重救鄭，師于首止
成17.5,1,諸侯還
成17.6,0,齊慶克通于聲孟子，與婦人蒙衣乘輦而入于閎
成17.6,1,鮑牽見之，以告國武子
成17.6,2,武子召慶克而謂之
成17.6,3,慶克久不出，而告夫人曰：國子謫我
成17.6,4,夫人怒
成17.6,5,國子相靈公以會，高鮑處守
成17.6,6,及還，將至，閉門而索客
成17.6,7,孟子訴之曰：高鮑將不納君，而立公子角，國子知之
成17.6,8,秋七月壬寅，刖鮑牽而逐高無咎
成17.6,9,無咎奔莒
成17.6,10,高弱以盧叛
成17.6,11,齊人來召鮑國而立之
成17.7,0,冬，諸侯伐鄭
成17.7,1,十月庚午，圍鄭
成17.7,2,楚公子申救鄭，師于汝上
成17.7,3,十一月，諸侯還
成17.8,0,初，聲伯夢涉洹，或與己瓊瑰食之，泣而爲瓊瑰盈其懷，從而歌之曰：濟洹之水，贈我以瓊瑰
成17.8,1,歸乎歸乎，瓊瑰盈吾懷乎
成17.8,2,懼不敢占也
成17.8,3,還自鄭，壬申，至于貍脤而占之，曰：余恐死，故不敢占也
成17.8,4,今衆繁而從余三年矣，無傷也
成17.8,5,言之，之莫而卒
成17.9,0,齊侯使崔杼爲大夫，使慶克佐之，帥師圍盧
成17.9,1,國佐從諸侯圍鄭，以難請而歸
成17.9,2,遂如盧師，殺慶克，以穀叛
成17.9,3,齊侯與之盟于徐關而復之
成17.9,4,十二月，盧降
成17.9,5,使國勝告難于晉，待命于清
成17.10,0,晉厲公侈，多外嬖
成17.10,1,反自鄢陵，欲盡去羣大夫，而立其左右
成17.10,2,胥童以胥克之廢也，怨郤氏，而嬖於厲公
成17.10,3,郤錡奪夷陽五田，五亦嬖於厲公
成17.10,4,郤犨與長魚矯爭田，執而梏之，與其父母妻子同一轅
成17.10,5,既，矯亦嬖於厲公
成17.10,6,欒書怨郤至，以其不從己而敗楚師也，欲廢之
成17.10,7,使楚公子茷告公曰：此戰也，郤至實召寡君，以東師之未至也，與軍帥之不具也，曰：此必敗，吾因奉孫周以事君
成17.10,8,公告欒書，書曰：其有焉
成17.10,9,不然，豈其死之不恤，而受敵使乎
成17.10,10,君盍嘗使諸周而察之
成17.10,11,郤至聘于周，欒書使孫周見之
成17.10,12,公使覘之，信
成17.10,13,遂怨郤至
成17.11,0,舒庸人以楚師之敗也，道吳人圍巢，伐駕，圍釐虺，遂恃吳而不設備
成17.11,1,楚公子橐師襲舒庸，滅之
成17.12,0,閏月乙卯晦，欒書中行偃殺胥童
成17.12,1,民不與郤氏，胥童道君爲亂，故皆書曰晉殺其大夫
成18.1,0,十八年春王正月庚申，晉欒書中行偃使程滑弒厲公，葬之于翼東門之外，以車一乘
成18.1,1,使荀罃士魴逆周子于京師而立之，生十四年矣
成18.1,2,大夫逆于清原
成18.1,3,周子曰：孤始願不及此，雖及此，豈非天乎
成18.1,4,抑人之求君，使出命也
成18.1,5,立而不從，將安用君
成18.1,6,二三子用我今日，否亦今日
成18.1,7,共而從君，神之所福也
成18.1,8,對曰：羣臣之願也，敢不唯命是聽
成18.1,9,庚午，盟而入，館于伯子同氏
成18.1,10,辛巳，朝于武宮
成18.1,11,逐不臣者七人
成18.1,12,周子有兄而無慧，不能辨菽麥，故不可立
成18.2,0,齊爲慶氏之難故，甲申晦，齊侯使士華免以戈殺國佐于內宮之朝
成18.2,1,師逃于夫人之宮
成18.2,2,書曰齊殺其大夫國佐，棄命專殺以穀叛故也
成18.2,3,使清人殺國勝
成18.2,4,國弱來奔
成18.2,5,王湫奔萊
成18.2,6,慶封爲大夫，慶佐爲司寇
成18.2,7,既，齊侯反國弱，使嗣國氏，禮也
成18.3,0,二月乙酉朔，晉悼公即位于朝
成18.3,1,始命百官，施舍已責，逮鰥寡，振廢滯，匡乏困，救災患，禁淫慝，薄賦斂，宥罪戾，節器用，時用民，欲無犯時
成18.3,2,使魏相士魴魏頡趙武爲卿
成18.3,3,荀家荀會欒黶韓無忌爲公族大夫，使訓卿之子弟共儉孝弟
成18.3,4,使士渥濁爲大傅，使修范武子之法
成18.3,5,右行辛爲司空，使修士蔿之法
成18.3,6,弁糾御戎，校正屬焉，使訓諸御知義
成18.3,7,荀賓爲右，司士屬焉，使訓勇力之士時使
成18.3,8,卿無共御，立軍尉以攝之
成18.3,9,祁奚爲中軍尉，羊舌職佐之
成18.3,10,魏絳爲司馬，張老爲候奄
成18.3,11,鐸遏寇爲上軍尉，籍偃爲之司馬，使訓卒乘，親以聽命
成18.3,12,程鄭爲乘馬御，六騶屬焉，使訓羣騶知禮
成18.3,13,凡六官之長，皆民譽也
成18.3,14,舉不失職，官不易方，爵不踰德，師不陵正，旅不偪師，民無謗言，所以復霸也
成18.4,0,公如晉，朝嗣君也
成18.5,0,夏六月，鄭伯侵宋，及曹門外
成18.5,1,遂會楚子伐宋，取朝郟
成18.5,2,楚子辛鄭皇辰侵城郜，取幽丘
成18.5,3,同伐彭城，納宋魚石向爲人鱗朱向帶魚府焉，以三百乘戍之而還
成18.5,4,書曰復入
成18.5,5,凡去其國，國逆而立之，曰入
成18.5,6,復其位，曰復歸
成18.5,7,諸侯納之，曰歸
成18.5,8,以惡曰復入
成18.5,9,宋人患之
成18.5,10,西鉏吾曰：何也
成18.5,11,若楚人與吾同惡，以德於我，吾固事之也，不敢貳矣
成18.5,12,大國無厭，鄙我猶憾
成18.5,13,不然，而收吾憎，使贊其政，以間吾釁，亦吾患也
成18.5,14,今將崇諸侯之姦而披其地，以塞夷庚
成18.5,15,逞姦而携服，毒諸侯而懼吳晉，吾庸多矣，非吾憂也
成18.5,16,且事晉何爲
成18.5,17,晉必恤之
成18.6,0,公至自晉
成18.6,1,晉范宣子來聘，且拜朝也
成18.6,2,君子謂晉於是乎有禮
成18.7,0,秋，杞桓公來朝，勞公，且問晉故
成18.7,1,公以晉君語之
成18.7,2,杞伯於是驟朝于晉而請爲婚
成18.8,0,七月，宋老佐華喜圍彭城，老佐卒焉
成18.9,0,八月，邾宣公來朝，即位而來見也
成18.10,0,築鹿囿，書，不時也
成18.11,0,己丑，公薨于路寢，言道也
成18.12,0,冬十一月，楚子重救彭城，伐宋
成18.12,1,宋華元如晉告急
成18.12,2,韓獻子爲政，曰：欲求得人，必先勤之
成18.12,3,成霸安彊，自宋始矣
成18.12,4,晉侯師于台谷以救宋
成18.12,5,遇楚師于靡角之谷，楚師還
成18.13,0,晉士魴來乞師
成18.13,1,季文子問師數於臧武仲，對曰：伐鄭之役，知伯實來，下軍之佐也
成18.13,2,今彘季亦佐下軍，如伐鄭可也
成18.13,3,事大國，無失班爵而加敬焉，禮也
成18.13,4,從之
成18.14,0,十二月，孟獻子會于虛朾，謀救宋也
成18.14,1,宋人辭諸侯而請師以圍彭城
成18.14,2,孟獻子請于諸侯而先歸會葬
成18.15,0,丁未，葬我君成公，書，順也
襄1.1,0,元年春己亥，圍宋彭城
襄1.1,1,非宋地，追書也
襄1.1,2,於是爲宋討魚石，故稱宋，且不登叛人也，謂之宋志
襄1.2,0,夏五月，晉韓厥荀偃帥諸侯之師伐鄭，入其郛，敗其徒兵於洧上
襄1.2,1,於是東諸侯之師次于鄫，以待晉師
襄1.2,2,晉師自鄭以鄫之師侵楚焦夷及陳
襄1.2,3,晉侯衛侯次于戚，以爲之援
襄1.3,0,秋，楚子辛救鄭，侵宋呂留
襄1.3,1,鄭子然侵宋，取犬丘
襄1.4,0,九月，邾子來朝，禮也
襄1.5,0,冬，衛子叔晉知武子來聘，禮也
襄1.5,1,凡諸侯即位，小國朝之，大國聘焉，以繼好結信謀事補闕，禮之大者也
襄2.1,0,二年春，鄭師侵宋，楚令也
襄2.2,0,齊侯伐萊，萊人使正輿子賂夙沙衛以索馬牛，皆百匹，齊師乃還
襄2.2,1,君子是以知齊靈公之爲靈也
襄2.3,0,夏，齊姜薨
襄2.3,1,初，穆姜使擇美檟，以自爲櫬與頌琴，季文子取以葬
襄2.4,0,齊侯使諸姜宗婦來送葬，召萊子
襄2.4,1,萊子不會，故晏弱城東陽以偪之
襄2.5,0,鄭成公疾，子駟請息肩於晉
襄2.5,1,公曰：楚君以鄭故，親集矢於其目，非異人任，寡人也
襄2.5,2,若背之，是棄力與言，其誰暱我
襄2.5,3,免寡人，唯二三子
襄2.6,0,穆叔聘于宋，通嗣君也
襄2.7,0,冬，復會于戚，齊崔武子及滕薛小邾之大夫皆會，知武子之言故也
襄2.7,1,遂城虎牢
襄2.7,2,鄭人乃成
襄2.8,0,楚公子申爲右司馬，多受小國之賂，以偪子重子辛
襄2.8,1,楚人殺之，故書曰楚殺其大夫公子申
襄3.1,0,三年春，楚子重伐吳，爲簡之師
襄3.1,1,克鳩茲，至于衡山
襄3.1,2,使鄧廖帥組甲三百被練三千，以侵吳
襄3.1,3,吳人要而擊之，獲鄧廖
襄3.1,4,其能免者，組甲八十被練三百而已
襄3.2,0,公如晉，始朝也
襄3.2,1,夏，盟于長樗
襄3.2,2,孟獻子相
襄3.2,3,公稽首
襄3.2,4,知武子曰：天子在，而君辱稽首，寡君懼矣
襄3.2,5,孟獻子曰：以敝邑介在東表，密邇仇讎，寡君將君是望，敢不稽首
襄3.3,0,晉爲鄭服故，且欲脩吳好，將合諸侯
襄3.3,1,使士匄告于齊曰：寡君使匄，以歲之不易，不虞之不戒，寡君願與一二兄弟相見，以謀不協
襄3.3,2,請君臨之，使匄乞盟
襄3.3,3,齊侯欲勿許，而難爲不協，乃盟於耏外
襄3.4,0,祁奚請老，晉侯問嗣焉
襄3.4,1,稱解狐，其讎也，將立之而卒
襄3.4,2,又問焉
襄3.4,3,對曰：午也可
襄3.4,4,於是羊舌職死矣，晉侯曰：孰可以代之
襄3.4,5,對曰：赤也可
襄3.4,6,於是使祁午爲中軍尉，羊舌赤佐之
襄3.5,0,六月，公會單頃公及諸侯
襄3.5,1,己未，同盟于雞澤
襄3.6,0,楚子辛爲令尹，侵欲於小國，陳成公使袁僑如會求成
襄3.6,1,晉侯使和組父告于諸侯
襄3.6,2,秋，叔孫豹及諸侯之大夫及陳袁僑盟，陳請服也
襄3.7,0,晉侯之弟揚干亂行於曲梁，魏絳戮其僕
襄3.7,1,晉侯怒，謂羊舌赤曰：合諸侯，以爲榮也
襄3.7,2,揚干爲戮，何辱如之
襄3.7,3,必殺魏絳，無失也
襄3.7,4,對曰：絳無貳志，事君不辟難，有罪不逃刑，其將來辭，何辱命焉
襄3.7,5,言終，魏絳至，授僕人書，將伏劍
襄3.7,6,士魴張老止之
襄3.7,7,公讀其書，曰：日君乏使，使臣斯司馬
襄3.7,8,臣聞師衆以順爲武，軍事有死無犯爲敬
襄3.7,9,君合諸侯，臣敢不敬
襄3.7,10,君師不武，執事不敬，罪莫大焉
襄3.7,11,臣懼其死，以及揚干，無所逃罪
襄3.7,12,不能致訓，至於用鉞，臣之罪重，敢有不從以怒君心
襄3.7,13,請歸死於司寇
襄3.7,14,公跣而出，曰：寡人之言，親愛也
襄3.7,15,吾子之討，軍禮也
襄3.7,16,寡人有弟，弗能教訓，使干大命，寡人之過也
襄3.7,17,子無重寡人之過，敢以爲請
襄3.8,0,楚司馬公子何忌侵陳，陳叛故也
襄3.9,0,許靈公事楚，不會于雞澤
襄3.9,1,冬，晉知武子帥師伐許
襄4.1,0,四年春，楚師爲陳叛故，猶在繁陽
襄4.1,1,韓獻子患之，言於朝曰：文王帥殷之叛國以事紂，唯知時也
襄4.1,2,今我易之，難哉
襄4.2,0,三月，陳成公卒
襄4.2,1,楚人將伐陳，聞喪乃止
襄4.2,2,陳人不聽命
襄4.2,3,臧武仲聞之，曰：陳不服於楚，必亡
襄4.2,4,大國行禮焉，而不服
襄4.2,5,在大猶有咎，而況小乎
襄4.3,0,穆叔如晉，報知武子之聘也
襄4.3,1,晉侯享之，金奏肆夏之三，不拜
襄4.3,2,工歌文王之三，又不拜
襄4.3,3,歌鹿鳴之三，三拜
襄4.4,0,秋，定姒薨
襄4.4,1,不殯于廟，無櫬，不虞
襄4.5,0,冬，公如晉聽政
襄4.5,1,晉侯享公，公請屬鄫
襄4.5,2,晉侯不許
襄4.5,3,孟獻子曰：以寡君之密邇於仇讎，而願固事君，無失官命
襄4.5,4,鄫無賦於司馬，爲執事朝夕之命敝邑，敝邑褊小，闕而爲罪，寡君是以願借助焉
襄4.5,5,晉侯許之
襄4.6,0,楚人使頓間陳而侵伐之，故陳人圍頓
襄4.7,0,無終子嘉父使孟樂如晉，因魏莊子納虎豹之皮，以請和諸戎
襄4.7,1,晉侯曰：戎狄無親而貪，不如伐之
襄4.7,2,魏絳曰：諸侯新服，陳新來和，將觀於我
襄4.7,3,我德，則睦
襄4.7,4,否，則攜貳
襄4.7,5,勞師於戎，而楚伐陳，必弗能救，是棄陳也
襄4.7,6,諸華必叛
襄4.7,7,戎，禽獸也
襄4.7,8,獲戎失華，無乃不可乎
襄4.7,9,夏訓有之曰：有窮后羿──公曰：后羿何如
襄4.7,10,對曰：昔有夏之方衰也，后羿自鉏遷于窮石，因夏民以代夏政
襄4.7,11,恃其射也，不脩民事，而淫于原獸，棄武羅伯因熊髡尨圉，而用寒浞
襄4.7,12,寒浞，伯明氏之讒子弟也，伯明后寒棄之，夷羿收之，信而使之，以爲己相
襄4.7,13,浞行媚于內，而施賂于外，愚弄其民，而虞羿于田
襄4.7,14,樹之詐慝，以取其國家，外內咸服
襄4.7,15,羿猶不悛，將歸自田，家衆殺而亨之，以食其子，其子不忍食諸，死于窮門
襄4.7,16,靡奔有鬲氏
襄4.7,17,浞因羿室，生澆及豷，恃其讒慝詐僞，而不德于民，使澆用師，滅斟灌及斟尋氏
襄4.7,18,處澆于過，處豷于戈
襄4.7,19,靡自有鬲氏，收二國之燼，以滅浞而立少康
襄4.7,20,少康滅澆于過，后杼滅豷于戈，有窮由是遂亡，失人故也
襄4.7,21,昔周辛甲之爲大史也，命百官，官箴王闕
襄4.7,22,於虞人之箴曰：芒芒禹迹，畫爲九州，經啓九道
襄4.7,23,民有寢廟，獸有茂草
襄4.7,24,各有攸處，德用不擾
襄4.7,25,在帝夷羿，冒于原獸，忘其國恤，而思其麀牡
襄4.7,26,武不可重，用不恢于夏家
襄4.7,27,獸臣司原，敢告僕夫
襄4.7,28,虞箴如是，可不懲乎
襄4.7,29,於是晉侯好田，故魏絳及之
襄4.8,0,冬十月，邾人莒人伐鄫，臧紇救鄫，侵邾，敗於狐駘
襄4.8,1,國人逆喪者皆髽，魯於是乎始髽
襄4.8,2,國人誦之曰：臧之狐裘，敗我于狐駘
襄4.8,3,我君小子，朱儒是使
襄4.8,4,朱儒朱儒，使我敗於邾
襄5.1,0,五年春，公至自晉
襄5.2,0,王使王叔陳生愬戎于晉，晉人執之
襄5.2,1,士魴如京師，言王叔之貳於戎也
襄5.3,0,夏，鄭子國來聘，通嗣君也
襄5.4,0,穆叔覿鄫大子于晉，以成屬鄫
襄5.4,1,書曰叔孫豹鄫大子巫如晉，言比諸魯大夫也
襄5.5,0,吳子使壽越如晉，辭不會于雞澤之故，且請聽諸侯之好
襄5.5,1,晉人將爲之合諸侯，使魯衛先會吳，且告會期
襄5.5,2,故孟獻子孫文子會吳于善道
襄5.6,0,秋，大雩，旱也
襄5.7,0,楚人討陳叛故，曰：由令尹子辛實侵欲焉
襄5.7,1,乃殺之
襄5.7,2,書曰楚殺其大夫公子壬夫，貪也
襄5.8,0,九月丙午，盟於戚，會吳，且命戍陳也
襄5.9,0,楚子囊爲令尹
襄5.9,1,范宣子曰：我喪陳矣
襄5.9,2,楚人討貳而立子囊，必改行，而疾討陳
襄5.9,3,陳近於楚，民朝夕急，能無往乎
襄5.9,4,有陳，非吾事也
襄5.9,5,無之而後可
襄5.10,0,季文子卒
襄5.10,1,大夫入斂，公在位
襄5.10,2,宰庀家器爲葬備，無衣帛之妾，無食粟之馬，無藏金玉，無重器備，君子是以知季文子之忠於公室也：相三君矣，而無私積，可不謂忠乎
襄6.1,0,六年春，杞桓公卒
襄6.1,1,始赴以名，同盟故也
襄6.2,0,宋華弱與樂轡少相狎，長相優，又相謗也
襄6.2,1,子蕩怒，以弓梏華弱于朝
襄6.2,2,平公見之，曰：司武而梏於朝，難以勝矣
襄6.2,3,遂逐之
襄6.2,4,夏，宋華弱來奔
襄6.3,0,秋，滕成公來朝，始朝公也
襄6.4,0,莒人滅鄫，鄫恃賂也
襄6.5,0,冬，穆叔如邾，聘，且修平
襄6.6,0,晉人以鄫故來討，曰：何故亡鄫
襄6.6,1,季武子如晉見，且聽命
襄6.7,0,十一月，齊侯滅萊，萊恃謀也
襄7.1,0,七年春，郯子來朝，始朝公也
襄7.2,0,夏四月，三卜郊，不從，乃免牲
襄7.3,0,南遺爲費宰
襄7.3,1,叔仲昭伯爲隧正，欲善季氏，而求媚於南遺
襄7.3,2,謂遺：請城費，吾多與而役
襄7.3,3,故季氏城費
襄7.4,0,小邾穆公來朝，亦始朝公也
襄7.5,0,秋，季武子如衛，報子叔之聘，且辭緩報，非貳也
襄7.6,0,冬十月，晉韓獻子告老，公族穆子有廢疾，將立之
襄7.6,1,辭曰：詩曰：豈不夙夜
襄7.6,2,謂行多露
襄7.6,3,又曰：弗躬弗親，庶民弗信
襄7.6,4,無忌不才，讓，其可乎
襄7.6,5,請立起也
襄7.6,6,與田蘇游，而曰好仁
襄7.6,7,詩曰：靖共爾位，好是正直
襄7.6,8,神之聽之，介爾景福
襄7.6,9,恤民爲德，正直爲正，正曲爲直，參和爲仁
襄7.6,10,如是，則神聽之，介福降之
襄7.6,11,立之，不亦可乎
襄7.7,0,衛孫文子來聘，且拜武子之言，而尋孫桓子之盟
襄7.7,1,公登亦登
襄7.7,2,叔孫穆子相，趨進，曰：諸侯之會，寡君未嘗後衛君
襄7.7,3,今吾子不後寡君，寡君未知所過
襄7.7,4,吾子其少安
襄7.7,5,孫子無辭，亦無悛容
襄7.8,0,楚子囊圍陳，會于鄬以救之
襄7.9,0,鄭僖公之爲大子也，於成之十六年與子罕適晉，不禮焉
襄7.9,1,又與子豐適楚，亦不禮焉
襄7.9,2,及其元年朝于晉，子豐欲愬諸晉而廢之，子罕止之
襄7.9,3,及將會于鄬，子駟相，又不禮焉
襄7.9,4,侍者諫，不聽
襄7.9,5,又諫，殺之
襄7.9,6,及鄵，子駟使賊夜弒僖公，而以瘧疾赴于諸侯
襄7.9,7,簡公生五年，奉而立之
襄7.10,0,陳人患楚
襄7.10,1,慶虎慶寅謂楚人曰：吾使公子黃往，而執之
襄7.10,2,楚人從之
襄7.10,3,二慶使告陳侯于會，曰：楚人執公子黃矣
襄7.10,4,君若不來，羣臣不忍社稷宗廟，懼有二圖
襄7.10,5,陳侯逃歸
襄8.1,0,八年春，公如晉，朝，且聽朝聘之數
襄8.2,0,鄭羣公子以僖公之死也，謀子駟
襄8.2,1,子駟先之
襄8.2,2,夏四月庚辰，辟殺子狐子熙子侯子丁
襄8.2,3,孫擊孫惡出奔衛
襄8.3,0,庚寅，鄭子國子耳侵蔡，獲蔡司馬公子燮
襄8.3,1,鄭人皆喜，唯子產不順，曰：小國無文德，而有武功，禍莫大焉
襄8.3,2,楚人來討，能勿從乎
襄8.3,3,從之，晉師必至
襄8.3,4,晉楚伐鄭，自今鄭國不四五年弗得寧矣
襄8.3,5,子國怒之曰：爾何知
襄8.3,6,國有大命，而有正卿，童子言焉，將爲戮矣
襄8.4,0,五月甲辰，會于邢丘，以命朝聘之數，使諸侯之大夫聽命
襄8.4,1,季孫宿齊高厚宋向戌衛甯殖邾大夫會之
襄8.4,2,鄭伯獻捷于會，故親聽命
襄8.4,3,大夫不書，尊晉侯也
襄8.5,0,莒人伐我東鄙，以疆鄫田
襄8.6,0,秋九月，大雩，旱也
襄8.7,0,冬，楚子囊伐鄭，討其侵蔡也
襄8.8,0,晉范宣子來聘，且拜公之辱，告將用師于鄭
襄9.1,0,九年春，宋災，樂喜爲司城以爲政，使伯氏司里
襄9.1,1,火所未至，徹小屋，塗大屋，陳畚挶，具綆缶，備水器，量輕重，蓄水潦，積土塗，巡丈城，繕守備，表火道
襄9.1,2,使華臣具正徒，令隧正納郊保，奔火所
襄9.1,3,使華閱討右官，官庀其司
襄9.1,4,向戌討左，亦如之
襄9.1,5,使樂遄庀刑器，亦如之
襄9.1,6,使皇鄖命校正出馬，工正出車，備甲兵，庀武守
襄9.1,7,使西鉏吾庀府守，令司宮巷伯儆宮
襄9.1,8,二師令四鄉正敬享，祝宗用馬于四墉，祀盤庚于西門之外
襄9.2,0,夏，季武子如晉，報宣子之聘也
襄9.3,0,穆姜薨於東宮
襄9.3,1,始往而筮之，遇艮 之八
襄9.3,2,史曰：是謂艮之隨 
襄9.3,3,隨，其出也
襄9.3,4,君必速出
襄9.3,5,姜曰：亡
襄9.3,6,是於周易曰：隨，元亨利貞，無咎
襄9.3,7,元，體之長也
襄9.3,8,亨，嘉之會也
襄9.3,9,利，義之和也
襄9.3,10,貞，事之幹也
襄9.3,11,體仁足以長人，嘉德足以合禮，利物足以和義，貞固足以幹事
襄9.3,12,然，故不可誣也，是以雖隨無咎
襄9.3,13,今我婦人，而與於亂
襄9.3,14,固在下位，而有不仁，不可謂元
襄9.3,15,不靖國家，不可謂亨
襄9.3,16,作而害身，不可謂利
襄9.3,17,棄位而姣，不可謂貞
襄9.3,18,有四德者，隨而無咎
襄9.3,19,我皆無之，豈隨也哉
襄9.3,20,我則取惡，能無咎乎
襄9.3,21,必死於此，弗得出矣
襄9.4,0,秦景公使士雃乞師于楚，將以伐晉，楚子許之
襄9.4,1,子囊曰：不可
襄9.4,2,當今吾不能與晉爭
襄9.4,3,晉君類能而使之，舉不失選，官不易方
襄9.4,4,其卿讓於善，其大夫不失守，其士競於教，其庶人力於農穡，商工皁隸不知遷業
襄9.4,5,韓厥老矣，知罃稟焉以爲政
襄9.4,6,范匄少於中行偃而上之，使佐中軍
襄9.4,7,韓起少於欒黶，而欒黶士魴上之，使佐上軍
襄9.4,8,魏絳多功，以趙武爲賢，而爲之佐
襄9.4,9,君明臣忠，上讓下競
襄9.4,10,當是時也，晉不可敵，事之而後可
襄9.4,11,君其圖之
襄9.4,12,王曰：吾既許之矣，雖不及晉，必將出師
襄9.5,0,冬十月，諸侯伐鄭
襄9.5,1,庚午，季武子齊崔杼宋皇鄖從荀罃士匄門于鄟門，衛北宮括曹人邾人從荀偃韓起門于師之梁，滕人薛人從欒黶士魴門于北門，杞人郳人從趙武魏絳斬行栗
襄9.5,2,甲戌，師于氾
襄9.5,3,令於諸侯曰：修器備，盛餱糧，歸老幼，居疾于虎牢，肆眚，圍鄭
襄9.6,0,晉人不得志於鄭，以諸侯復伐之
襄9.6,1,十二月癸亥，門其三門
襄9.6,2,閏月戊寅，濟于陰阪，侵鄭
襄9.6,3,次於陰口而還
襄9.6,4,子孔曰：晉師可擊也，師老而勞，且有歸志，必大克之
襄9.6,5,子展曰：不可
襄9.7,0,公送晉侯，晉侯以公宴于河上，問公年
襄9.7,1,季武子對曰：會于沙隨之歲，寡君以生
襄9.7,2,晉侯曰：十二年矣，是謂一終，一星終也
襄9.7,3,國君十五而生子，冠而生子，禮也
襄9.7,4,君可以冠矣
襄9.7,5,大夫盍爲冠具
襄9.7,6,武子對曰：君冠，必以祼享之禮行之，以金石之樂節之，以先君之祧處之
襄9.7,7,今寡君在行，未可具也，請及兄弟之國而假備焉
襄9.7,8,晉侯曰：諾
襄9.7,9,公還，及衛，冠于成公之廟，假鍾磬焉，禮也
襄9.8,0,楚子伐鄭
襄9.8,1,子駟將及楚平，子孔子蟜曰：與大國盟，口血未乾而背之，可乎
襄9.8,2,子駟子展曰：吾盟固云唯彊是從，今楚師至，晉不我救，則楚彊矣
襄9.8,3,盟誓之言，豈敢背之
襄9.8,4,且要盟無質，神弗臨也
襄9.8,5,所臨唯信，信者，言之瑞也，善之主也，是故臨之
襄9.8,6,明神不蠲要盟，背之，可也
襄9.8,7,乃及楚平
襄9.8,8,公子罷戎入盟，同盟于中分
襄9.9,0,晉侯歸，謀所以息民
襄9.9,1,魏絳請施舍，輸積聚以貸
襄9.9,2,自公以下，苟有積者，盡出之
襄9.9,3,國無滯積，亦無困人
襄9.9,4,公無禁利，亦無貪民
襄9.9,5,祈以幣更，賓以特牲，器用不作，車服從給
襄9.9,6,行之期年，國乃有節
襄9.9,7,三駕而楚不能與爭
襄10.1,0,十年春，會于柤，會吳子壽夢也
襄10.2,0,晉荀偃士匄請伐偪陽，而封宋向戌焉
襄10.2,1,荀罃曰：城小而固，勝之不武，弗勝爲笑
襄10.2,2,固請
襄10.2,3,丙寅，圍之，弗克
襄10.2,4,孟氏之臣秦堇父輦重如役
襄10.2,5,偪陽人啓門，諸侯之士門焉
襄10.2,6,縣門發，郰人紇抉之，以出門者
襄10.2,7,狄虒彌建大車之輪，而蒙之以甲，以爲櫓
襄10.2,8,左執之，右拔戟，以成一隊
襄10.2,9,孟獻子曰：詩所謂有力如虎者也
襄10.2,10,主人縣布，堇父登之，及堞而絕之
襄10.2,11,隊，則又縣之
襄10.2,12,蘇而復上者三，主人辭焉，乃退
襄10.2,13,帶其斷以徇於軍三日
襄10.3,0,六月，楚子囊鄭子耳伐宋，師于訾毋
襄10.3,1,庚午，圍宋，門于桐門
襄10.4,0,晉荀罃伐秦，報其侵也
襄10.5,0,衛侯救宋，師于襄牛
襄10.5,1,鄭子展曰：必伐衛
襄10.5,2,不然，是不與楚也
襄10.5,3,得罪於晉，又得罪於楚，國將若之何
襄10.5,4,子駟曰：國病矣
襄10.5,5,子展曰：得罪於二大國，必亡
襄10.5,6,病，不猶愈於亡乎
襄10.5,7,諸大夫皆以爲然
襄10.5,8,故鄭皇耳帥師侵衛，楚令也
襄10.6,0,秋七月，楚子囊鄭子耳侵我西鄙
襄10.6,1,還，圍蕭
襄10.6,2,八月丙寅，克之
襄10.6,3,九月，子耳侵宋北鄙
襄10.7,0,莒人間諸侯之有事也，故伐我東鄙
襄10.8,0,諸侯伐鄭，齊崔杼使大子光先至于師，故長於滕
襄10.8,1,己酉，師于牛首
襄10.9,0,初，子駟與尉止有爭，將禦諸侯之師，而黜其車
襄10.9,1,尉止獲，又與之爭
襄10.9,2,子駟抑尉止曰：爾車非禮也
襄10.9,3,遂弗使獻
襄10.9,4,初，子駟爲田洫，司氏堵氏侯氏子師氏皆喪田焉
襄10.9,5,故五族聚羣不逞之人因公子之徒以作亂
襄10.10,0,諸侯之師城虎牢而戍之，晉師城梧及制，士魴魏絳戍之
襄10.10,1,書曰戍鄭虎牢，非鄭地也，言將歸焉
襄10.10,2,鄭及晉平
襄10.11,0,楚子囊救鄭
襄10.11,1,十一月，諸侯之師還鄭而南，至於陽陵
襄10.11,2,楚師不退
襄10.11,3,知武子欲退，曰：今我逃楚，楚必驕，驕則可與戰矣
襄10.11,4,欒黶曰：逃楚，晉之恥也
襄10.11,5,合諸侯以益恥，不如死
襄10.11,6,我將獨進
襄10.11,7,師遂進
襄10.11,8,己亥，與楚師夾潁而軍
襄10.12,0,王叔陳生與伯輿爭政，王右伯輿
襄10.12,1,王叔陳生怒而出奔
襄10.12,2,及河，王復之，殺史狡以說焉
襄10.12,3,不入，遂處之
襄10.12,4,晉侯使士匄平王室，王叔與伯輿訟焉
襄10.12,5,王叔之宰與伯輿之大夫瑕禽坐獄於王庭，士匄聽之
襄10.12,6,王叔之宰曰：篳門閨竇之人而皆陵其上，其難爲上矣
襄10.12,7,瑕禽曰：昔平王東遷，吾七姓從王，牲用備具，王賴之，而賜之騂旄之盟，曰：世世無失職
襄10.12,8,若篳門閨竇，其能來東厎乎
襄10.12,9,且王何賴焉
襄10.12,10,今自王叔之相也，政以賄成，而刑放於寵
襄10.12,11,官之師旅，不勝其富，吾能無篳門閨竇乎
襄10.12,12,唯大國圖之
襄10.12,13,下而無直，則何謂正矣
襄10.12,14,范宣子曰：天子所右，寡君亦右之
襄10.12,15,所左，亦左之
襄10.12,16,使王叔氏與伯輿合要，王叔氏不能舉其契
襄10.12,17,王叔奔晉
襄10.12,18,不書，不告也
襄10.12,19,單靖公爲卿士以相王室
襄11.1,0,十一年春，季武子將作三軍，告叔孫穆子曰：請爲三軍，各征其軍
襄11.1,1,穆子曰：政將及子，子必不能
襄11.1,2,武子固請之
襄11.1,3,穆子曰：然則盟諸
襄11.1,4,乃盟諸僖閎，詛諸五父之衢
襄11.2,0,鄭人患晉楚之故，諸大夫曰：不從晉，國幾亡
襄11.2,1,楚弱於晉，晉不吾疾也
襄11.2,2,晉疾，楚將辟之
襄11.2,3,何爲而使晉師致死於我，楚弗敢敵，而後可固與也
襄11.2,4,子展曰：與宋爲惡，諸侯必至，吾從之盟
襄11.2,5,楚師至，吾又從之，則晉怒甚矣
襄11.2,6,晉能驟來，楚將不能，吾乃固與晉
襄11.2,7,大夫說之，使疆埸之司惡於宋
襄11.2,8,宋向戌侵鄭，大獲
襄11.2,9,子展曰：師而伐宋可矣
襄11.2,10,若我伐宋，諸侯之伐我必疾，吾乃聽命焉，且告於楚
襄11.2,11,楚師至，吾乃與之盟，而重賂晉師，乃免矣
襄11.2,12,夏，鄭子展侵宋
襄11.3,0,四月，諸侯伐鄭
襄11.3,1,己亥，齊大子光宋向戌先至于鄭，門于東門
襄11.3,2,其莫，晉荀罃至于西郊，東侵舊許
襄11.3,3,衛孫林父侵其北鄙
襄11.3,4,六月，諸侯會于北林，師于向
襄11.3,5,右還，次于瑣
襄11.3,6,圍鄭，觀兵于南門，西濟于濟隧
襄11.3,7,鄭人懼，乃行成
襄11.4,0,楚子囊乞旅于秦
襄11.4,1,秦右大夫詹帥師從楚子，將以伐鄭
襄11.4,2,鄭伯逆之
襄11.4,3,丙子，伐宋
襄11.5,0,九月，諸侯悉師以復伐鄭，鄭人使良霄大宰石㚟如楚，告將服于晉，曰：孤以社稷之故，不能懷君
襄11.5,1,君若能以玉帛綏晉，不然，則武震以攝威之，孤之願也
襄11.5,2,楚人執之
襄11.5,3,書曰行人，言使人也
襄11.6,0,秦庶長鮑庶長武帥師伐晉以救鄭
襄11.6,1,鮑先入晉地，士魴禦之，少秦師而弗設備
襄11.6,2,壬午，武濟自輔氏，與鮑交伐晉師
襄11.6,3,己丑，秦晉戰於櫟，晉師敗績，易秦故也
襄12.1,0,十二年春，莒人伐我東鄙，圍台
襄12.1,1,季武子救台，遂入鄆，取其鐘以爲公盤
襄12.2,0,夏，晉士魴來聘，且拜師
襄12.3,0,秋，吳子壽夢卒，臨於周廟，禮也
襄12.3,1,凡諸侯之喪，異姓臨於外，同姓於宗廟，同宗於祖廟，同族於禰廟
襄12.3,2,是故魯爲諸姬，臨於周廟
襄12.3,3,爲邢凡蔣茅胙祭，臨於周公之廟
襄12.4,0,冬，楚子囊秦庶長無地伐宋，師于楊梁，以報晉之取鄭也
襄12.5,0,靈王求后于齊，齊侯問對於晏桓子
襄12.5,1,桓子對曰：先王之禮辭有之
襄12.5,2,天子求后於諸侯，諸侯對曰：夫婦所生若而人，妾婦之子若而人
襄12.5,3,無女而有姊妹及姑姊妹，則曰：先守某公之遺女若而人
襄12.5,4,齊侯許婚
襄12.5,5,王使陰里結之
襄12.6,0,公如晉朝，且拜士魴之辱，禮也
襄12.7,0,秦嬴歸于楚
襄12.7,1,楚司馬子庚聘于秦，爲夫人寧，禮也
襄13.1,0,十三年春，公至自晉，孟獻子書勞于廟，禮也
襄13.2,0,夏，邿亂，分爲三
襄13.2,1,師救邿，遂取之
襄13.2,2,凡書取，言易也
襄13.2,3,用大師焉曰滅
襄13.2,4,弗地曰入
襄13.3,0,荀罃士魴卒，晉侯蒐于緜上以治兵
襄13.3,1,使士匄將中軍，辭曰：伯游長
襄13.3,2,昔臣習於知伯，是以佐之，非能賢也
襄13.3,3,請從伯游
襄13.3,4,荀偃將中軍，士匄佐之
襄13.3,5,使韓起將上軍，辭以趙武
襄13.3,6,又使欒黶，辭曰：臣不如韓起，韓起願上趙武，君其聽之
襄13.3,7,使趙武將上軍，韓起佐之
襄13.3,8,欒黶將下軍，魏絳佐之
襄13.3,9,新軍無帥，晉侯難其人，使其什吏率其卒乘官屬，以從於下軍，禮也
襄13.3,10,晉國之民是以大和，諸侯遂睦
襄13.4,0,楚子疾，告大夫曰：不穀不德，少主社稷
襄13.4,1,生十年而喪先君，未及習師保之教訓而應受多福，是以不德，而亡師于鄢
襄13.4,2,以辱社稷，爲大夫憂，其弘多矣
襄13.4,3,若以大夫之靈，獲保首領以歿於地，唯是春秋窀穸之事所以從先君於禰廟者，請爲靈若厲
襄13.4,4,大夫擇焉
襄13.4,5,莫對
襄13.4,6,及五命，乃許
襄13.5,0,吳侵楚，養由基奔命，子庚以師繼之
襄13.5,1,養叔曰：吳乘我喪，謂我不能師也，必易我而不戒
襄13.5,2,子爲三覆以待我，我請誘之
襄13.5,3,子庚從之
襄13.5,4,戰于庸浦，大敗吳師，獲公子黨
襄13.6,0,冬，城防
襄13.6,1,書事，時也
襄13.6,2,於是將早城，臧武仲請俟畢農事，禮也
襄13.7,0,鄭良霄大宰石㚟猶在楚
襄13.7,1,石㚟言於子囊曰：先王卜征五年，而歲習其祥，祥習則行
襄13.7,2,不習，則增修德而改卜
襄13.7,3,今楚實不競，行人何罪
襄13.7,4,止鄭一卿，以除其偪，使睦而疾楚，以固於晉，焉用之
襄13.7,5,使歸而廢其使，怨其君以疾其大夫，而相牽引也，不猶愈乎
襄13.7,6,楚人歸之
襄14.1,0,十四年春，吳告敗于晉
襄14.1,1,會于向，爲吳謀楚故也
襄14.1,2,范宣子數吳之不德也，以退吳人
襄14.2,0,吳子諸樊既除喪，將立季札
襄14.2,1,季札辭曰：曹宣公之卒也，諸侯與曹人不義曹君，將立子臧
襄14.2,2,子臧去之，遂弗爲也，以成曹君
襄14.2,3,君子曰能守節
襄14.2,4,君，義嗣也，誰敢奸君
襄14.2,5,有國，非吾節也
襄14.2,6,札雖不才，願附於子臧，以無失節
襄14.2,7,固立之，棄其室而耕，乃舍之
襄14.3,0,夏，諸侯之大夫從晉侯伐秦，以報櫟之役也
襄14.3,1,晉侯待于竟，使六卿帥諸侯之師以進
襄14.3,2,及涇，不濟
襄14.3,3,叔向見叔孫穆子，穆子賦匏有苦葉，叔向退而具舟
襄14.3,4,魯人莒人先濟
襄14.3,5,鄭子蟜見衛北宮懿子曰：與人而不固，取惡莫甚焉，若社稷何
襄14.3,6,懿子說
襄14.3,7,二子見諸侯之師而勸之濟
襄14.3,8,濟涇而次
襄14.3,9,秦人毒涇上流，師人多死
襄14.3,10,鄭司馬子蟜帥鄭師以進，師皆從之，至于棫林，不獲成焉
襄14.3,11,荀偃令曰：雞鳴而駕，塞井夷竈，唯余馬首是瞻
襄14.3,12,欒黶曰：晉國之命，未是有也
襄14.3,13,余馬首欲東
襄14.3,14,乃歸
襄14.3,15,下軍從之
襄14.3,16,左史謂魏莊子曰：不待中行伯乎
襄14.3,17,莊子曰：夫子命從帥，欒伯，吾帥也，吾將從之
襄14.3,18,從帥，所以待夫子也
襄14.3,19,伯游曰：吾令實過，悔之何及，多遺秦禽
襄14.3,20,乃命大還
襄14.3,21,晉人謂之遷延之役
襄14.4,0,衛獻公戒孫文子甯惠子食，皆服而朝，日旰不召，而射鴻於囿
襄14.4,1,二子從之，不釋皮冠而與之言
襄14.4,2,二子怒
襄14.4,3,孫文子如戚，孫蒯入使
襄14.4,4,公飲之酒，使大師歌巧言之卒章
襄14.4,5,大師辭
襄14.4,6,師曹請爲之
襄14.4,7,初，公有嬖妾，使師曹誨之琴，師曹鞭之
襄14.4,8,公怒，鞭師曹三百
襄14.4,9,故師曹欲歌之，以怒孫子，以報公
襄14.4,10,公使歌之，遂誦之
襄14.4,11,蒯懼，告文子
襄14.4,12,文子曰：君忌我矣，弗先，必死
襄14.5,0,師歸自伐秦
襄14.5,1,晉侯舍新軍，禮也
襄14.5,2,成國不過半天子之軍
襄14.5,3,周爲六軍，諸侯之大者，三軍可也
襄14.6,0,師曠侍於晉侯
襄14.6,1,晉侯曰：衛人出其君，不亦甚乎
襄14.6,2,對曰：或者其君實甚
襄14.6,3,良君將賞善而刑淫，養民如子，蓋之如天，容之如地
襄14.6,4,民奉其君，愛之如父母，仰之如日月，敬之如神明，畏之如雷霆，其可出乎
襄14.6,5,夫君，神之主而民之望也
襄14.6,6,若困民之主，匱神乏祀，百姓絕望，社稷無主，將安用之
襄14.6,7,弗去何爲
襄14.6,8,天生民而立之君，使司牧之，勿使失性
襄14.6,9,有君而爲之貳，使師保之，勿使過度
襄14.6,10,是故天子有公，諸侯有卿，卿置側室，大夫有貳宗，士有朋友，庶人工商皁隸牧圉皆有親暱，以相輔佐也
襄14.6,11,善則賞之，過則匡之，患則救之，失則革之
襄14.6,12,自王以下各有父兄子弟以補察其政
襄14.6,13,史爲書，瞽爲詩，工誦箴諫，大夫規誨，士傳言，庶人謗，商旅于市，百工獻藝
襄14.6,14,故夏書曰：遒人以木鐸徇於路，官師相規，工執藝事以諫
襄14.6,15,正月孟春，於是乎有之，諫失常也
襄14.6,16,天之愛民甚矣，豈其使一人肆於民上，以從其淫，而棄天地之性
襄14.6,17,必不然矣
襄14.7,0,秋，楚子爲庸浦之役故，子囊師于棠，以伐吳
襄14.7,1,吳人不出而還
襄14.7,2,子囊殿，以吳爲不能而弗儆
襄14.7,3,吳人自臯舟之隘要而擊之
襄14.7,4,楚人不能相救，吳人敗之，獲楚公子宜穀
襄14.8,0,王使劉定公賜齊侯命，曰：昔伯舅大公右我先王，股肱周室，師保萬民
襄14.8,1,世胙大師，以表東海
襄14.8,2,王室之不壞，繄伯舅是賴
襄14.8,3,今余命女環，茲率舅氏之典，纂乃祖考，無忝乃舊
襄14.8,4,敬之哉
襄14.8,5,無廢朕命
襄14.9,0,晉侯問衛故於中行獻子
襄14.9,1,對曰：不如因而定之
襄14.9,2,衛有君矣，伐之，未可以得志，而勤諸侯
襄14.9,3,史佚有言曰：因重而撫之
襄14.9,4,仲虺有言曰：亡者侮之，亂者取之
襄14.9,5,推亡固存，國之道也
襄14.9,6,君其定衛以待時乎
襄14.10,0,范宣子假羽毛於齊而弗歸，齊人始貳
襄14.11,0,楚子囊還自伐吳，卒
襄14.11,1,將死，遺言謂子庚：必城郢
襄14.11,2,君子謂：子囊忠
襄14.11,3,君薨，不忘增其名
襄14.11,4,將死，不忘衛社稷，可不謂忠乎
襄14.11,5,忠，民之望也
襄14.11,6,詩曰行歸于周，萬民所望，忠也
襄15.1,0,十五年春，宋向戌來聘，且尋盟
襄15.1,1,見孟獻子，尤其室，曰：子有令聞而美其室，非所望也
襄15.1,2,對曰：我在晉，吾兄爲之
襄15.1,3,毀之重勞，且不敢間
襄15.2,0,官師從單靖公逆王后于齊
襄15.2,1,卿不行，非禮也
襄15.3,0,楚公子午爲令尹，公子罷戎爲右尹，蔿子馮爲大司馬，公子橐師爲右司馬，公子成爲左司馬，屈到爲莫敖，公子追舒爲箴尹，屈蕩爲連尹，養由基爲宮廐尹，以靖國人
襄15.5,0,鄭尉氏司氏之亂，其餘盜在宋
襄15.5,1,鄭人以子西伯有子產之故，納賂于宋，以馬四十乘，與師茷師慧
襄15.5,2,三月，公孫黑爲質焉
襄15.5,3,司城子罕以堵女父尉翩司齊與之，良司臣而逸之，託諸季武子，武子寘諸卞
襄15.5,4,鄭人醢之三人也
襄15.5,0,夏，齊侯圍成，貳於晉故也
襄15.5,1,於是乎城成郛
襄15.6,0,秋，邾人伐我南鄙，使告于晉
襄15.6,1,晉將爲會以討邾莒，晉侯有疾，乃止
襄15.6,2,冬，晉悼公卒，遂不克會
襄15.7,0,鄭公孫夏如晉奔喪，子蟜送葬
襄15.8,0,宋人或得玉，獻諸子罕
襄15.8,1,子罕弗受
襄15.8,2,獻玉者曰：以示玉人，玉人以爲寶也，故敢獻之
襄15.8,3,子罕曰：我以不貪爲寶，爾以玉爲寶
襄15.8,4,若以與我，皆喪寶也，不若人有其寶
襄15.8,5,稽首而告曰：小人懷璧，不可以越鄉，納此以請死也
襄15.8,6,子罕寘諸其里，使玉人爲之攻之，富而後使復其所
襄15.9,0,十二月，鄭人奪堵狗之妻，而歸諸范氏
襄16.1,0,十六年春，葬晉悼公
襄16.1,1,平公即位，羊舌肸爲傅，張君臣爲中軍司馬，祁奚韓襄欒盈士鞅爲公族大夫，虞丘書爲乘馬御
襄16.1,2,改服修官，烝于曲沃
襄16.1,3,警守而下，會于湨梁
襄16.1,4,命歸侵田
襄16.1,5,以我故，執邾宣公莒犁比公，且曰：通齊楚之使
襄16.2,0,許男請遷于晉
襄16.2,1,諸侯遂遷許，許大夫不可，晉人歸諸侯
襄16.3,0,晉荀偃欒黶帥師伐楚，以報宋楊梁之役
襄16.3,1,楚公子格帥師，及晉師戰于湛阪
襄16.3,2,楚師敗績
襄16.3,3,晉師遂侵方城之外，復伐許而還
襄16.4,0,秋，齊侯圍成，孟孺子速徼之
襄16.4,1,齊侯曰：是好勇，去之以爲之名
襄16.4,2,速遂塞海陘而還
襄16.5,0,冬，穆叔如晉聘，且言齊故
襄16.5,1,晉人曰：以寡君之未禘祀，與民之未息，不然，不敢忘
襄16.5,2,穆叔曰：以齊人之朝夕釋憾於敝邑之地，是以大請
襄16.5,3,敝邑之急，朝不及夕，引領西望曰：庶幾乎
襄16.5,4,比執事之間，恐無及也
襄16.5,5,見中行獻子，賦圻父
襄16.5,6,獻子曰：偃知罪矣，敢不從執事同恤社稷，而使魯及此
襄16.5,7,見范宣子，賦鴻雁之卒章
襄16.5,8,宣子曰：丐在此，敢使魯無鳩乎
襄17.1,0,十七年春，宋莊朝伐陳，獲司徒卬，卑宋也
襄17.2,0,衛孫蒯田于曹隧，飲馬于重丘，毀其瓶
襄17.2,1,重丘人閉門而訽之，曰：親逐而君，爾父爲厲
襄17.2,2,是之不憂，而何以田爲
襄17.3,0,齊人以其未得志于我故，秋，齊侯伐我北鄙，圍桃
襄17.3,1,高厚圍臧紇于防
襄17.3,2,師自陽關逆臧孫，至于旅松
襄17.3,3,郰叔紇臧疇臧賈帥甲三百，宵犯齊師，送之而復
襄17.3,4,齊師去之
襄17.4,0,冬，邾人伐我南鄙，爲齊故也
襄17.5,0,宋華閲卒，華臣弱臯比之室，使賊殺其宰華吴，賊六人以鈹殺諸盧門合左師之後
襄17.5,1,左師懼，曰：老夫無罪
襄17.5,2,賊曰：臯比私有討於吴
襄17.5,3,遂幽其妻，曰：畀余而大璧
襄17.5,4,宋公聞之，曰：臣也不唯其宗室是暴，大亂宋國之政，必逐之
襄17.5,5,左師曰：臣也，亦卿也
襄17.5,6,大臣不順，國之恥也
襄17.5,7,不如蓋之
襄17.5,8,乃舍之
襄17.5,9,左師爲己短策，苟過華臣之門，必騁
襄17.6,0,宋皇國父爲大宰，爲平公築臺，妨於農收
襄17.6,1,子罕請俟農功之畢，公弗許
襄17.6,2,築者謳曰：澤門之皙，實興我役
襄17.6,3,邑中之黔，實慰我心
襄17.6,4,子罕聞之，親執扑，以行築者，而抶其不勉者，曰：吾儕小人皆有闔廬以辟燥濕寒暑
襄17.6,5,今君爲一臺，而不速成，何以爲役
襄17.6,6,謳者乃止
襄17.6,7,或問其故
襄17.6,8,子罕曰：宋國區區，而有詛有祝，禍之本也
襄17.7,0,齊晏桓子卒，晏嬰麤縗斬，苴絰帶杖，菅屨，食鬻，居倚廬，寢苫枕草
襄17.7,1,其老曰：非大夫之禮也
襄17.7,2,曰：唯卿爲大夫
襄18.1,0,十八年春，白狄始來
襄18.2,0,夏，晉人執衛行人石買于長子，執孫蒯于純留，爲曹故也
襄18.3,0,秋，齊侯伐我北鄙
襄18.3,1,中行獻子將伐齊，夢與厲公訟，弗勝
襄18.3,2,公以戈擊之，首隊於前，跪而戴之，奉之以走，見梗陽之巫臯
襄18.3,3,他日，見諸道，與之言，同
襄18.3,4,巫曰：今兹主必死
襄18.3,5,若有事於東方，則可以逞
襄18.3,6,獻子許諾
襄18.4,0,鄭子孔欲去諸大夫，將叛晉而起楚師以去之
襄18.4,1,使告子庚，子庚弗許
襄18.4,2,楚子聞之，使楊豚尹宜告子庚曰：國人謂不穀主社稷而不出師，死不從禮
襄18.4,3,不穀即位，於今五年，師徒不出，人其以不穀爲自逸而忘先君之業矣
襄18.4,4,大夫圖之，其若之何
襄18.4,5,子庚歎曰：君王其謂午懷安乎
襄18.4,6,吾以利社稷也
襄18.4,7,見使者，稽首而對曰：諸侯方睦於晉，臣請嘗之
襄18.4,8,若可，君而繼之
襄18.4,9,不可，收師而退，可以無害，君亦無辱
襄19.1,0,十九年春，諸侯還自沂上，盟于督揚，曰：大毋侵小
襄19.2,0,晉欒魴帥師從衛孫文子伐齊
襄19.3,0,季武子如晉拜師，晉侯享之
襄19.3,1,范宣子爲政，賦黍苗
襄19.3,2,季武子興，再拜稽首，曰：小國之仰大國也，如百穀之仰膏雨焉
襄19.3,3,若常膏之，其天下輯睦，豈唯敝邑
襄19.3,4,賦六月
襄19.4,0,季武子以所得於齊之兵作林鐘而銘魯功焉
襄19.4,1,臧武仲謂季孫曰：非禮也
襄19.4,2,夫銘，天子令德，諸侯言時計功，大夫稱伐
襄19.4,3,今稱伐，則下等也
襄19.4,4,計功，則借人也
襄19.4,5,言時，則妨民多矣，何以爲銘
襄19.4,6,且夫大伐小，取其所得，以作彝器，銘其功烈，以示子孫，昭明德而懲無禮也
襄19.4,7,今將借人之力以救其死，若之何銘之
襄19.4,8,小國幸於大國，而昭所獲焉以怒之，亡之道也
襄19.5,0,齊侯娶于魯，曰顏懿姬，無子
襄19.5,1,其姪鬷聲姬，生光，以爲太子
襄19.5,2,諸子仲子戎子，戎子嬖
襄19.5,3,仲子生牙，屬諸戎子
襄19.5,4,戎子請以爲太子，許之
襄19.5,5,仲子曰：不可
襄19.5,6,廢常，不祥
襄19.5,7,間諸侯，難
襄19.5,8,光之立也，列於諸侯矣
襄19.5,9,今無故而廢之，是專黜諸侯，而以難犯不祥也
襄19.5,10,君必悔之
襄19.5,11,公曰：在我而已
襄19.5,12,遂東太子光
襄19.5,13,使高厚傅牙，以爲太子，夙沙衛爲少傅
襄19.6,0,晉士匄侵齊，及穀，聞喪而還，禮也
襄19.7,0,於四月丁未，鄭公孫蠆卒，赴於晉大夫
襄19.7,1,范宣子言於晉侯，以其善於伐秦也
襄19.7,2,六月，晉侯請於王，王追賜之大路，使以行，禮也
襄19.8,0,秋八月，齊崔杼殺高厚於灑藍，而兼其室
襄19.8,1,書曰齊殺其大夫，從君於昏也
襄19.9,0,鄭子孔之爲政也專，國人患之，乃討西宮之難與純門之師
襄19.9,1,子孔當罪，以其甲及子革子良氏之甲守
襄19.9,2,甲辰，子展子西率國人伐之，殺子孔，而分其室
襄19.9,3,書曰鄭殺其大夫，專也
襄19.10,0,齊慶封圍高唐，弗克
襄19.10,1,冬十一月，齊侯圍之
襄19.10,2,見衛在城上，號之，乃下
襄19.10,3,問守備焉，以無備告
襄19.10,4,揖之，乃登
襄19.10,5,聞師將傅，食高唐人
襄19.10,6,殖綽工僂會夜縋納師，醢衛于軍
襄19.11,0,城西郛，懼齊也
襄19.12,0,齊及晉平，盟于大隧
襄19.12,1,故穆叔會范宣子于柯
襄19.12,2,穆叔見叔向，賦載馳之四章
襄19.12,3,叔向曰：肸敢不承命
襄19.12,4,穆叔歸，曰：齊猶未也，不可以不懼
襄19.12,5,乃城武城
襄19.13,0,衛石共子卒，悼子不哀
襄19.13,1,孔成子曰：是謂蹷其本，必不有其宗
襄20.1,0,二十年春，及莒平
襄20.1,1,孟莊子會莒人盟于向，督揚之盟故也
襄20.2,0,夏，盟于澶淵，齊成故也
襄20.3,0,邾人驟至，以諸侯之事弗能報也
襄20.3,1,秋，孟莊子伐邾以報之
襄20.4,0,蔡公子燮欲以蔡之晉，蔡人殺之
襄20.4,1,公子履，其母弟也，故出奔楚
襄20.5,0,齊子初聘于齊，禮也
襄20.6,0,冬，季武子如宋，報向戌之聘也
襄20.6,1,褚師段逆之以受享，賦常棣之七章以卒
襄20.6,2,宋人重賄之
襄20.6,3,歸，復命，公享之，賦魚麗之卒章
襄20.6,4,公賦南山有臺
襄20.6,5,武子去所，曰：臣不堪也
襄20.7,0,衛甯惠子疾，召悼子曰：吾得罪於君，悔而無及也
襄20.7,1,名藏在諸侯之策，曰孫林父甯殖出其君
襄20.7,2,君入，則掩之
襄20.7,3,若能掩之，則吾子也
襄20.7,4,若不能，猶有鬼神，吾有餒而已，不來食矣
襄20.7,5,悼子許諾，惠子遂卒
襄21.1,0,二十一年春，公如晉，拜師及取邾田也
襄21.2,0,邾庶其以漆閭丘來奔，季武子以公姑姊妻之，皆有賜於其從者
襄21.2,1,於是魯多盗
襄21.2,2,季孫謂臧武仲曰：子盍詰盗
襄21.2,3,武仲曰：不可詰也
襄21.2,4,紇又不能
襄21.2,5,季孫曰：我有四封，而詰其盗，何故不可
襄21.2,6,子爲司寇，將盗是務去，若之何不能
襄21.2,7,武仲曰：子召外盗而大禮焉，何以止吾盗
襄21.2,8,子爲正卿，而來外盗
襄21.2,9,使紇去之，將何以能
襄21.2,10,庶其竊邑於邾以來，子以姬氏妻之，而與之邑
襄21.2,11,其從者皆有賜焉
襄21.2,12,若大盗禮焉以君之姑姊與其大邑，其次皁牧輿馬，其小者衣裳劍帶，是賞盗也
襄21.2,13,賞而去之，其或難焉
襄21.2,14,紇也聞之，在上位者洒濯其心，壹以待人
襄21.2,15,軌度其信，可明徵也，而後可以治人
襄21.2,16,夫上之所爲，民之歸也
襄21.2,17,上所不爲，而民或爲之，是以加刑罰焉，而莫敢不懲
襄21.2,18,若上之所爲，而民亦爲之，乃其所也，又可禁乎
襄21.2,19,夏書曰：念兹在兹，釋兹在兹，名言兹在兹，允出兹在兹，惟帝念功，將謂由己壹也
襄21.2,20,信由己壹，而後功可念也
襄21.3,0,齊侯使慶佐爲大夫，復討公子牙之黨，執公子買于句瀆之丘
襄21.3,1,公子鉏來奔
襄21.3,2,叔孫還奔燕
襄21.4,0,夏，楚子庚卒
襄21.4,1,楚子使薳子馮爲令尹，訪於申叔豫
襄21.4,2,叔豫曰：國多寵而王弱，國不可爲也
襄21.4,3,遂以疾辭
襄21.4,4,方暑，闕地，下冰而牀焉
襄21.4,5,重繭，衣裘，鮮食而寢
襄21.4,6,楚子使醫視之
襄21.4,7,復曰：瘠則甚矣，而血氣未動
襄21.4,8,乃使子南爲令尹
襄21.5,0,欒桓子娶於范宣子，生懷子
襄21.5,1,范鞅以其亡也，怨欒氏，故與欒盈爲公族大夫而不相能
襄21.5,2,桓子卒，欒祁與其老州賓通，幾亡室矣
襄21.5,3,懷子患之
襄21.5,4,祁懼其討也，愬諸宣子曰：盈將爲亂，以范氏爲死桓主而專政矣，曰：吾父逐鞅也，不怒而以寵報之，又與吾同官而專之
襄21.5,5,吾父死而益富
襄21.5,6,死吾父而專於國，有死而已，吾蔑從之矣
襄21.5,7,其謀如是，懼害於主，吾不敢不言
襄21.5,8,范鞅爲之徵
襄21.5,9,懷子好施，士多歸之
襄21.5,10,宣子畏其多士也，信之
襄21.5,11,懷子爲下卿，宣子使城著而遂逐之
襄21.5,12,秋，欒盈出奔楚
襄21.5,13,宣子殺箕遺黃淵嘉父司空靖邴豫董叔邴師申書羊舌虎叔羆，囚伯華叔向籍偃
襄21.6,0,冬，曹武公來朝，始見也
襄21.7,0,會於商任，錮欒氏也
襄21.8,0,知起中行喜州綽邢蒯出奔齊，皆欒氏之黨也
襄21.8,1,樂王鮒謂范宣子曰：盍反州綽邢蒯
襄21.8,2,勇士也
襄21.8,3,宣子曰：彼欒氏之勇也，余何獲焉
襄21.8,4,王鮒曰：子爲彼欒氏，乃亦子之勇也
襄22.1,0,二十二年春，臧武仲如晉
襄22.1,1,雨，過御叔
襄22.1,2,御叔在其邑，將飲酒，曰：焉用聖人
襄22.1,3,我將飲酒，而己雨行，何以聖爲
襄22.1,4,穆叔聞之，曰：不可使也，而傲使人，國之蠹也
襄22.1,5,令倍其賦
襄22.2,0,夏，晉人徵朝于鄭
襄22.2,1,"鄭人使少正公孫僑對,曰："
襄22.3,0,秋，欒盈自楚適齊
襄22.3,1,晏平仲言於齊侯曰：商任之會，受命於晉
襄22.3,2,今納欒氏，將安用之
襄22.3,3,小所以事大，信也
襄22.3,4,失信，不立
襄22.3,5,君其圖之
襄22.3,6,弗聽
襄22.3,7,退告陳文子曰：君人執信，臣人執共
襄22.3,8,忠信篤敬，上下同之，天之道也
襄22.3,9,君自棄也，弗能久矣
襄22.4,0,九月，鄭公孫黑肱有疾，歸邑于公，召室老宗人立段，而使黜官薄祭
襄22.4,1,祭以特羊，殷以少牢，足以共祀，盡歸其餘邑，曰：吾聞之：生於亂世，貴而能貧，民無求焉，可以後亡
襄22.4,2,敬共事君與二三子
襄22.4,3,生在敬戒，不在富也
襄22.4,4,己巳，伯張卒
襄22.4,5,君子曰：善戒
襄22.4,6,詩曰：慎爾侯度，用戒不虞，鄭子張其有焉
襄22.5,0,冬，會于沙隨，復錮欒氏也
襄22.6,0,楚觀起有寵於令尹子南，未益祿而有馬數十乘
襄22.6,1,楚人患之，王將討焉
襄22.6,2,子南之子棄疾爲王御士，王每見之，必泣
襄22.6,3,棄疾曰：君三泣臣矣，敢問誰之罪也
襄22.6,4,王曰：令尹之不能，爾所知也
襄22.6,5,國將討焉，爾其居乎
襄22.6,6,對曰：父戮子居，君焉用之
襄22.6,7,洩命重刑，臣亦不爲
襄22.6,8,王遂殺子南於朝，轘觀起於四竟
襄22.7,0,十二月，鄭游眅將歸晉，未出竟，遭逆妻者，奪之，以館于邑
襄22.7,1,丁巳，其夫攻子明，殺之，以其妻行
襄22.7,2,子展廢良而立大叔，曰：國卿，君之貳也，民之主也，不可以茍
襄22.7,3,請舍子明之類
襄22.7,4,求亡妻者，使復其所
襄22.7,5,使游氏勿怨，曰：無昭惡也
襄23.1,0,二十三年春，杞孝公卒，晉悼夫人喪之
襄23.1,1,平公不徹樂，非禮也
襄23.1,2,禮，爲鄰國闕
襄23.2,0,陳侯如楚，公子黃愬二慶於楚，楚人召之
襄23.2,1,使慶樂往，殺之
襄23.2,2,慶氏以陳叛
襄23.2,3,夏，屈建從陳侯圍陳
襄23.2,4,陳人城，版隊而殺人
襄23.2,5,役人相命，各殺其長，遂殺慶虎慶寅
襄23.2,6,楚人納公子黃
襄23.2,7,君子謂慶氏：不義，不可肆也
襄23.2,8,故書曰：惟命不于常
襄23.3,0,晉將嫁女于吳，齊侯使析歸父媵之，以藩載欒盈及其士，納諸曲沃
襄23.3,1,欒盈夜見胥午而告之
襄23.3,2,對曰：不可
襄23.3,3,天之所廢，誰能興之
襄23.3,4,子必不免
襄23.3,5,吾非愛死也，知不集也
襄23.3,6,盈曰：雖然，因子而死，吾無悔矣
襄23.3,7,我實不天，子無咎焉
襄23.3,8,許諾
襄23.3,9,伏之而觴曲沃人，樂作，午言曰：今也得欒孺子何如
襄23.3,10,對曰：得主而爲之死，猶不死也
襄23.3,11,皆歎，有泣者
襄23.3,12,爵行，又言
襄23.3,13,皆曰：得主，何貳之有
襄23.3,14,盈出，徧拜之
襄23.4,0,秋，齊侯伐衛
襄23.4,1,先驅，穀榮御王孫揮，召揚爲右
襄23.4,2,申驅，成秩御莒恒，申鮮虞之傅摯爲右
襄23.4,3,曹開御戎，晏父戎爲右
襄23.4,4,貳廣，上之登御邢公，盧蒲癸爲右
襄23.4,5,啓，牢成御襄罷師，狼蘧疏爲右
襄23.4,6,胠，商子車御侯朝，桓跳爲右
襄23.4,7,大殿，商子游御夏之御寇，崔如爲右
襄23.4,8,燭庸之越駟乘
襄23.4,9,自衛將遂伐晉
襄23.5,0,季武子無適子，公彌長，而愛悼子，欲立之
襄23.5,1,訪於申豐曰：彌與紇，吾皆愛之，欲擇才焉而立之
襄23.5,2,申豐趨退，歸，盡室將行
襄23.5,3,他日，又訪焉
襄23.5,4,對曰：其然，將具敝車而行
襄23.5,5,乃止
襄23.6,0,晉人克欒盈于曲沃，盡殺欒氏之族黨
襄23.6,1,欒魴出奔宋
襄23.6,2,書曰晉人殺欒盈，不言大夫，言自外也
襄23.7,0,齊侯還自晉，不入，遂襲莒
襄23.7,1,門于且于，傷股而退
襄23.7,2,明日，將復戰，期于壽舒
襄23.7,3,杞殖華還載甲夜入且于之隧，宿於莒郊
襄23.7,4,明日，先遇莒子於蒲侯氏
襄23.7,5,莒子重賂之，使無死，曰：請有盟
襄23.7,6,華周對曰：貪貨棄命，亦君所惡也
襄23.7,7,昏而受命，日未中而棄之，何以事君
襄23.7,8,莒子親鼓之，從而伐之，獲杞梁
襄23.7,9,莒人行成
襄23.8,0,齊侯將爲臧紇田
襄23.8,1,臧孫聞之，見齊侯，與之言伐晉，對曰：多則多矣，抑君似鼠
襄23.8,2,夫鼠，晝伏夜動，不穴於寢廟，畏人故也
襄23.8,3,今君聞晉之亂而後作焉，寧將事之，非鼠如何
襄23.8,4,乃弗與田
襄24.1,0,二十四年春，穆叔如晉，范宣子逆之，問焉，曰：古人有言曰，死而不朽，何謂也
襄24.1,1,穆叔未對
襄24.1,2,宣子曰：昔丐之祖，自虞以上爲陶唐氏，在夏爲御龍氏，在商爲豕韋氏，在周爲唐杜氏，晉主夏盟爲范氏，其是之謂乎
襄24.1,3,穆叔曰：以豹所聞，此之謂世祿，非不朽也
襄24.1,4,魯有先大夫曰臧文仲，既沒，其言立，其是之謂乎
襄24.1,5,豹聞之：大上有立德，其次有立功，其次有立言
襄24.1,6,雖久不廢，此之謂不朽
襄24.1,7,若夫保姓受氏，以守宗祊，世不絕祀，無國無之
襄24.1,8,祿之大者，不可謂不朽
襄24.2,0,范宣子爲政，諸侯之幣重，鄭人病之
襄24.2,1,二月，鄭伯如晉，子產寓書於子西，以告宣子，曰：
襄24.3,0,孟孝伯侵齊，晉故也
襄24.4,0,夏，楚子爲舟師以伐吳，不爲軍政，無功而還
襄24.5,0,齊侯既伐晉而懼，將欲見楚子
襄24.5,1,楚子使薳啓彊如齊聘，且請期
襄24.5,2,齊社，蒐軍實，使客觀之
襄24.5,3,陳文子曰：齊將有寇
襄24.5,4,吾聞之，兵不戢，必取其族
襄24.6,0,秋，齊侯聞將有晉師，使陳無宇從薳啓彊如楚，辭，且乞師
襄24.6,1,崔杼帥師送之，遂伐莒，侵介根
襄24.7,0,會于夷儀，將以伐齊
襄24.7,1,水，不克
襄24.8,0,冬，楚子伐鄭以救齊，門于東門，次于棘澤
襄24.8,1,諸侯還救鄭
襄24.8,2,晉侯使張骼輔躒致楚師，求御于鄭
襄24.8,3,鄭人卜宛射犬，吉
襄24.8,4,子大叔戒之曰：大國之人不可與也
襄24.8,5,對曰：無有衆寡，其上一也
襄24.8,6,大叔曰：不然
襄24.8,7,部婁無松柏
襄24.8,8,二子在幄，坐射犬於外
襄24.8,9,既食，而後食之
襄24.8,10,使御廣車而行，己皆乘乘車
襄24.8,11,將及楚師，而後從之乘，皆踞轉而鼓琴
襄24.8,12,近，不告而馳之
襄24.8,13,皆取冑於櫜而冑，入壘，皆下，搏人以投，收禽挾囚
襄24.8,14,弗待而出
襄24.8,15,皆超乘，抽弓而射
襄24.8,16,既免，復踞轉而鼓琴，曰：公孫
襄24.8,17,同乘，兄弟也，胡再不謀
襄24.8,18,對曰：曩者志入而已，今則怯也
襄24.8,19,皆笑，曰：公孫之亟也
襄24.9,0,吳人爲楚舟師之役故，召舒鳩人
襄24.9,1,舒鳩人叛楚
襄24.9,2,楚子師于荒浦，使沈尹壽與師祁犁讓之
襄24.9,3,舒鳩子敬逆二子，而告無之，且請受盟
襄24.9,4,二子復命
襄24.9,5,王欲伐之
襄24.9,6,薳子曰：不可
襄24.9,7,彼告不叛，且請受盟，而又伐之，伐無罪也
襄24.9,8,姑歸息民，以待其卒
襄24.9,9,卒而不貳，吾又何求
襄24.9,10,若猶叛我，無辭，有庸
襄24.9,11,乃還
襄24.10,0,陳人復討慶氏之黨，鍼宜咎出奔楚
襄24.11,0,齊人城郟
襄24.11,1,穆叔如周聘，且賀城
襄24.11,2,王嘉其有禮也，賜之大路
襄24.12,0,晉侯嬖程鄭，使佐下軍
襄24.12,1,鄭行人公孫揮如晉聘，程鄭問焉，曰：敢問降階何由
襄24.12,2,子羽不能對，歸以語然明
襄24.12,3,然明曰：是將死矣
襄24.12,4,不然，將亡
襄24.12,5,貴而知懼，懼而思降，乃得其階
襄24.12,6,下人而已，又何問焉
襄24.12,7,且夫既登而求降階者，知人也，不在程鄭
襄24.12,8,其有亡釁乎
襄24.12,9,不然，其有惑疾，將死而憂也
襄25.1,0,二十五年春，齊崔杼帥師伐我北鄙，以報孝伯之師也
襄25.1,1,公患之，使告于晉
襄25.1,2,孟公綽曰：崔子將有大志，不在病我，必速歸，何患焉
襄25.1,3,其來也不寇，使民不嚴，異於他日
襄25.1,4,齊師徒歸
襄25.2,0,齊棠公之妻，東郭偃之姊也
襄25.2,1,東郭偃臣崔武子
襄25.2,2,棠公死，偃御武子以弔焉
襄25.2,3,見棠姜而美之，使偃取之
襄25.2,4,偃曰：男女辨姓，今君出自丁，臣出自桓，不可
襄25.2,5,武子筮之，遇困之大過
襄25.2,6,史皆曰吉
襄25.2,7,示陳文子，文子曰：夫從風，風隕妻，不可娶也
襄25.2,8,且其繇曰：困于石，據于蒺梨，入于其宮，不見其妻，凶
襄25.2,9,困于石，往不濟也
襄25.2,10,據于蒺梨，所恃傷也
襄25.2,11,入于其宮，不見其妻，凶，無所歸也
襄25.2,12,崔子曰：嫠也，何害
襄25.2,13,先夫當之矣
襄25.2,14,遂取之
襄25.3,0,晉侯濟自泮，會于夷儀，伐齊，以報朝歌之役
襄25.3,1,齊人以莊公說，使隰鉏請成，慶封如師
襄25.3,2,男女以班
襄25.3,3,賂晉侯以宗器樂器
襄25.3,4,自六正五吏三十帥三軍之大夫百官之正長師旅及處守者皆有賂
襄25.3,5,晉侯許之
襄25.3,6,使叔向告於諸侯
襄25.3,7,公使子服惠伯對曰：君舍有罪，以靖小國，君之惠也
襄25.3,8,寡君聞命矣
襄25.4,0,晉侯使魏舒宛沒逆衛侯，將使衛與之夷儀
襄25.4,1,崔子止其帑，以求五鹿
襄25.5,0,初，陳侯會楚子伐鄭，當陳隧者，井堙木刊，鄭人怨之
襄25.5,1,六月，鄭子展子產帥車七百乘伐陳，宵突陳城，遂入之
襄25.5,2,陳侯扶其大子偃師奔墓，遇司馬桓子，曰：載余
襄25.5,3,曰：將巡城
襄25.5,4,遇賈獲，載其母妻，下之，而授公車
襄25.5,5,公曰：舍而母
襄25.5,6,辭曰：不祥
襄25.5,7,與其妻扶其母以奔墓，亦免
襄25.6,0,秋七月己巳，同盟于重丘，齊成故也
襄25.7,0,趙文子爲政，令薄諸侯之幣，而重其禮
襄25.7,1,穆叔見之
襄25.7,2,謂穆叔曰：自今以往，兵其少弭矣
襄25.7,3,齊崔慶新得政，將求善於諸侯
襄25.7,4,武也知楚令尹
襄25.7,5,若敬行其禮，道之以文辭，以靖諸侯，兵可以弭
襄25.8,0,楚薳子馮卒，屈建爲令尹，屈蕩爲莫敖
襄25.8,1,舒鳩人卒叛楚，令尹子木伐之，及離城，吳人救之
襄25.8,2,子木遽以右師先，子彊息桓子捷子駢子盂帥左師以退
襄25.8,3,吳人居其間七日
襄25.8,4,子彊曰：久將墊隘，隘乃禽也，不如速戰
襄25.8,5,請以其私卒誘之，簡師，陳以待我
襄25.8,6,我克則進，奔則亦視之，乃可以免
襄25.8,7,不然，必爲吳禽
襄25.8,8,從之
襄25.8,9,五人以其私卒先擊吳師，吳師奔
襄25.8,10,登山以望，見楚師不繼，復逐之，傅諸其軍，簡師會之
襄25.8,11,吳師大敗
襄25.8,12,遂圍舒鳩，舒鳩潰
襄25.8,13,八月，楚滅舒鳩
襄25.9,0,衛獻公入于夷儀
襄25.10,0,鄭子產獻捷于晉，戎服將事
襄25.10,1,晉人問陳之罪
襄25.10,2,對曰：昔虞閼父爲周陶正，以服事我先王
襄25.10,3,我先王賴其利器用也，與其神明之後也，庸以元女大姬配胡公，而封諸陳，以備三恪
襄25.10,4,則我周之自出，至于今是賴
襄25.10,5,桓公之亂，蔡人欲立其出，我先君莊公奉五父而立之，蔡人殺之，我又與蔡人奉戴厲公
襄25.10,6,至於莊宣，皆我之自立
襄25.10,7,夏氏之亂，成公播蕩，又我之自入，君所知也
襄25.10,8,今陳忘周之大德，蔑我大惠，棄我姻親，介恃楚衆，以馮陵我敝邑，不可億逞，我是以有往年之告
襄25.10,9,未獲成命，則有我東門之役
襄25.10,10,當陳隧者，井堙木刊
襄25.10,11,敝邑大懼不競而恥大姬，天誘其衷，啓敝邑之心
襄25.10,12,陳知其罪，授手于我
襄25.10,13,用敢獻功
襄25.10,14,晉人曰：何故侵小
襄25.10,15,對曰
襄25.10,16,先王之命，唯罪所在，各致其辟
襄25.10,17,且昔天子之地一圻，列國一同，自是以衰
襄25.10,18,今大國多數圻矣，若無侵小，何以至焉
襄25.10,19,晉人曰：何故戎服
襄25.10,20,對曰：我先君武莊爲平桓卿士
襄25.10,21,城濮之役，文公布命，曰：各復舊職
襄25.10,22,命我文公戎服輔王，以授楚捷——不敢廢王命故也
襄25.10,23,士莊伯不能詰，復於趙文子
襄25.10,24,文子曰：其辭順
襄25.10,25,犯順，不祥
襄25.10,26,乃受之
襄25.11,0,楚蔿掩爲司馬，子木使庀賦，數甲兵
襄25.11,1,甲午，蔿掩書土田，度山林，鳩藪澤，辨京陵，表淳鹵，數疆潦，規偃豬，町原防，牧隰皋，井衍沃，量入脩賦，賦車籍馬，賦車兵徒兵甲楯之數
襄25.11,2,既成，以授子木，禮也
襄25.12,0,十二月，吳子諸樊伐楚，以報舟師之役
襄25.12,1,門于巢
襄25.12,2,巢牛臣曰：吳王勇而輕，若啓之，將親門
襄25.12,3,我獲射之，必殪
襄25.12,4,是君也死，疆其少安
襄25.12,5,從之
襄25.12,6,吳子門焉，牛臣隱於短牆以射之，卒
襄25.13,0,楚子以滅舒鳩賞子木
襄25.13,1,辭曰：先大夫蔿子之功也
襄25.13,2,以與蔿掩
襄25.14,0,晉程鄭卒，子產始知然明，問爲政焉
襄25.14,1,對曰：視民如子
襄25.14,2,見不仁者，誅之，如鷹鸇之逐鳥雀也
襄25.14,3,子產喜，以語子大叔，且曰：他日，吾見蔑之面而已，今吾見其心矣
襄25.15,0,衛獻公自夷儀使與甯喜言，甯喜許之
襄25.15,1,大叔文子聞之，曰：烏呼
襄25.15,2,詩所謂我躬不說，遑恤我後者，甯子可謂不恤其後矣
襄25.15,3,將可乎哉
襄25.15,4,殆必不可
襄25.15,5,君子之行，思其終也，思其復也
襄25.15,6,書曰：慎始而敬終，終以不困
襄25.15,7,詩曰：夙夜匪解，以事一人
襄25.15,8,今甯子視君不如弈棋，其何以免乎
襄25.15,9,弈者舉棋不定，不勝其耦
襄25.15,10,而況置君而弗定乎
襄25.15,11,必不免矣
襄25.15,12,九世之卿族，一舉而滅之，可哀也哉
襄25.16,0,會于夷儀之歲，齊人城郟
襄25.16,1,其五月，秦晉爲成，晉韓起如秦蒞盟，秦伯車如晉蒞盟
襄25.16,2,成而不結
襄26.1,0,二十六年春，秦伯之弟鍼如晉修成，叔向命召行人子員
襄26.1,1,行人子朱曰：朱也當御
襄26.1,2,三云，叔向不應
襄26.1,3,子朱怒，曰：班爵同，何以黜朱於朝
襄26.1,4,撫劍從之
襄26.1,5,叔向曰：秦晉不和久矣
襄26.1,6,今日之事，幸而集，晉國賴之
襄26.1,7,不集，三軍暴骨
襄26.1,8,子員道二國之言無私，子常易之
襄26.1,9,姦以事君者，吾所能御也
襄26.1,10,拂衣從之
襄26.1,11,人救之
襄26.1,12,平公曰：晉其庶乎
襄26.1,13,吾臣之所爭者大
襄26.1,14,師曠曰：公室懼卑
襄26.1,15,臣不心競而力爭，不務德而爭善，私欲已侈，能無卑乎
襄26.2,0,衛獻公使子鮮爲復，辭
襄26.2,1,敬姒强命之
襄26.2,2,對曰：君無信，臣懼不免
襄26.2,3,敬姒曰：雖然，以吾故也
襄26.2,4,許諾
襄26.2,5,初，獻公使與甯喜言，甯喜曰：必子鮮在
襄26.2,6,不然，必敗
襄26.2,7,故公使子鮮
襄26.2,8,子鮮不獲命於敬姒，以公命與甯喜言，曰：苟反，政由甯氏，祭則寡人
襄26.2,9,甯喜告蘧伯玉
襄26.2,10,伯玉曰：瑗不得聞君之出，敢聞其入
襄26.2,11,遂行，從近關出
襄26.2,12,告右宰穀
襄26.2,13,右宰穀曰：不可
襄26.2,14,獲罪於兩君，天下誰畜之
襄26.2,15,悼子曰：吾受命於先人，不可以貳
襄26.2,16,穀曰：我請使焉而觀之
襄26.2,17,遂見公於夷儀
襄26.2,18,反，曰：君淹恤在外十二年矣，而無憂色，亦無寬言，猶夫人也
襄26.2,19,若不已，死無日矣
襄26.2,20,悼子曰：子鮮在
襄26.2,21,右宰穀曰：子鮮在，何益
襄26.2,22,多而能亡，於我何爲
襄26.2,23,悼子曰：雖然，不可以已
襄26.3,0,衛人侵戚東鄙，孫氏愬于晉，晉戍茅氏
襄26.3,1,殖綽伐茅氏，殺晉戍三百人
襄26.3,2,孫蒯追之，弗敢擊
襄26.3,3,文子曰：厲之不如
襄26.3,4,遂從衛師，敗之圉
襄26.3,5,雍鉏獲殖綽
襄26.3,6,復愬于晉
襄26.4,0,鄭伯賞入陳之功，三月甲寅朔，享子展，賜之先路三命之服，先八邑
襄26.4,1,賜子產次路再命之服，先六邑
襄26.4,2,子產辭邑，曰：自上以下，降殺以兩，禮也
襄26.4,3,臣之位在四，且子展之功也，臣不敢及賞禮，請辭邑
襄26.4,4,公固予之，乃受三邑
襄26.4,5,公孫揮曰：子產其將知政矣
襄26.4,6,讓不失禮
襄26.5,0,晉人爲孫氏故，召諸侯，將以討衛也
襄26.5,1,夏，中行穆子來聘，召公也
襄26.6,0,楚子秦人侵吳，及雩婁，聞吳有備而還
襄26.6,1,遂侵鄭
襄26.6,2,五月，至于城麇
襄26.6,3,鄭皇頡戍之，出，與楚師戰，敗
襄26.6,4,穿封戌囚皇頡，公子圍與之爭之，正於伯州犁
襄26.6,5,伯州犁曰：請問於囚
襄26.6,6,乃立囚
襄26.6,7,伯州犁曰：所爭，君子也，其何不知
襄26.6,8,上其手，曰：夫子爲王子圍，寡君之貴介弟也
襄26.6,9,下其手，曰：此子爲穿封戌，方城外之縣尹也
襄26.6,10,誰獲子
襄26.6,11,囚曰：頡遇王子，弱焉
襄26.6,12,戌怒，抽戈逐王子圍，弗及
襄26.6,13,楚人以皇頡歸
襄26.7,0,六月，公會晉趙武宋向戌鄭良霄曹人于澶淵，以討衛，疆戚田
襄26.7,1,取衛西鄙懿氏六十以與孫氏
襄26.8,0,初，宋芮司徒生女子，赤而毛，棄諸堤下，共姬之妾取以入，名之曰棄
襄26.8,1,長而美
襄26.8,2,平公入夕，共姬與之食
襄26.8,3,"公見棄也,而視之,尤"
襄26.8,4,姬納諸御，嬖，生佐，惡而婉
襄26.8,5,大子痤美而很，合左師畏而惡之
襄26.8,6,寺人惠牆伊戾爲大子內師而無寵
襄26.8,7,秋，楚客聘於晉，過宋
襄26.8,8,大子知之，請野享之，公使往
襄26.8,9,伊戾請從之
襄26.8,10,公曰：夫不惡女乎
襄26.8,11,對曰：小人之事君子也，惡之不敢遠，好之不敢近，敬以待命，敢有貳心乎
襄26.8,12,縱有共其外，莫共其內，臣請往也
襄26.8,13,遣之
襄26.8,14,至，則欿，用牲，加書，徵之，而騁告公，曰：大子將爲亂，既與楚客盟矣
襄26.8,15,公曰：爲我子，又何求
襄26.8,16,對曰：欲速
襄26.8,17,公使視之，則信有焉
襄26.8,18,問諸夫人與左師，則皆曰：固聞之
襄26.8,19,公囚大子
襄26.8,20,大子曰：唯佐也能免我
襄26.8,21,召而使請，曰：日中不來，吾知死矣
襄26.8,22,左師聞之，聒而與之語
襄26.8,23,過期，乃縊而死
襄26.8,24,佐爲大子
襄26.8,25,公徐聞其無罪也，乃亨伊戾
襄26.9,0,鄭伯歸自晉，使子西如晉聘，辭曰：寡君來煩執事，懼不免於戾，使夏謝不敏
襄26.9,1,君子曰：善事大國
襄26.10,0,初，楚伍參與蔡太師子朝友，其子伍舉與聲子相善也
襄26.10,1,伍舉娶於王子牟
襄26.10,2,王子牟爲申公而亡，楚人曰：伍舉實送之
襄26.10,3,伍舉奔鄭，將遂奔晉
襄26.10,4,聲子將如晉，遇之於鄭郊，班荆相與食，而言復故
襄26.10,5,聲子曰：子行也，吾必復子
襄26.11,0,許靈公如楚，請伐鄭，曰：師不興，孤不歸矣
襄26.11,1,八月，卒于楚
襄26.11,2,楚子曰：不伐鄭，何以求諸侯
襄26.12,0,衛人歸衛姬于晉，乃釋衛侯
襄26.12,1,君子是以知平公之失政也
襄26.13,0,晉韓宣子聘于周，王使請事
襄26.13,1,對曰：晉士起將歸時事於宰旅，無他事矣
襄26.13,2,王聞之，曰：韓氏其昌阜於晉乎
襄26.13,3,辭不失舊
襄26.14,0,齊人城郟之歲，其夏，齊烏餘以廩丘奔晉，襲衛羊角，取之
襄26.14,1,遂襲我高魚
襄26.14,2,有大雨，自其竇入，介于其庫，以登其城，克而取之
襄26.14,3,又取邑于宋
襄26.14,4,於是范宣子卒，諸侯弗能治也
襄26.14,5,及趙文子爲政，乃卒治之
襄26.14,6,文子言於晉侯曰：晉爲盟主，諸侯或相侵也，則討而使歸其地
襄26.14,7,今烏餘之邑，皆討類也，而貪之，是無以爲盟主也
襄26.14,8,請歸之
襄26.14,9,公曰：諾
襄26.14,10,孰可使也
襄26.14,11,對曰：胥梁帶能無用師
襄26.14,12,晉侯使往
襄27.1,0,二十七年春，胥梁帶使諸喪邑者具車徒以受地，必周
襄27.1,1,使烏餘具車徒以受封
襄27.1,2,烏餘以其衆出，使諸侯僞效烏餘之封者，而遂執之，盡獲之
襄27.1,3,皆取其邑，而歸諸侯
襄27.1,4,諸侯是以睦於晉
襄27.2,0,齊慶封來聘，其車美
襄27.2,1,孟孫謂叔孫曰
襄27.2,2,慶季之車，不亦美乎
襄27.2,3,叔孫曰：豹聞之：服美不稱，必以惡終
襄27.2,4,美車何爲
襄27.2,5,叔孫與慶封食，不敬
襄27.2,6,爲賦相鼠，亦不知也
襄27.3,0,衛甯喜專，公患之，公孫免餘請殺之
襄27.3,1,公曰：微甯子，不及此
襄27.3,2,吾與之言矣
襄27.3,3,事未可知，祇成惡名，止也
襄27.3,4,對曰：臣殺之，君勿與知
襄27.3,5,乃與公孫無地公孫臣謀，使攻甯氏，弗克，皆死
襄27.3,6,公曰：臣也無罪，父子死余矣
襄27.3,7,夏，免餘復攻甯氏，殺甯喜及右宰穀，尸諸朝
襄27.3,8,石惡將會宋之盟，受命而出，衣其尸，枕之股而哭之
襄27.3,9,欲斂以亡，懼不免，且曰：受命矣
襄27.3,10,乃行
襄27.4,0,宋向戌善於趙文子，又善於令尹子木，欲弭諸侯之兵以爲名
襄27.4,1,如晉，告趙孟
襄27.4,2,趙孟謀於諸大夫
襄27.4,3,韓宣子曰：兵，民之殘也，財用之蠹，小國之大菑也
襄27.4,4,將或弭之，雖曰不可，必將許之
襄27.4,5,弗許，楚將許之，以召諸侯，則我失爲盟主矣
襄27.4,6,晉人許之
襄27.4,7,如楚，楚亦許之
襄27.4,8,如齊，齊人難之
襄27.4,9,陳文子曰：晉楚許之，我焉得已
襄27.4,10,且人曰弭兵，而我弗許，則固攜吾民矣，將焉用之
襄27.4,11,齊人許之
襄27.4,12,告於秦，秦亦許之
襄27.4,13,皆告於小國，爲會於宋
襄27.5,0,鄭伯享趙孟于垂隴，子展伯有子西子產子大叔二子石從
襄27.5,1,趙孟曰：七子從君，以寵武也
襄27.5,2,請皆賦，以卒君貺，武亦以觀七子之志
襄27.5,3,子展賦草蟲，趙孟曰：善哉，民之主也
襄27.5,4,抑武也，不足以當之
襄27.5,5,伯有賦鶉之賁賁，趙孟曰：床笫之言不踰閾，況在野乎
襄27.5,6,非使人之所得聞也
襄27.5,7,子西賦黍苗之四章，趙孟曰：寡君在，武何能焉
襄27.5,8,子產賦隰桑，趙孟曰：武請受其卒章
襄27.5,9,子大叔賦野有蔓草，趙孟曰：吾子之惠也
襄27.5,10,印段賦蟋蟀，趙孟曰：善哉，保家之主也
襄27.5,11,吾有望矣
襄27.5,12,公孫段賦桑扈，趙孟曰：匪交匪敖，福將焉往
襄27.5,13,若保是言也，欲辭福祿，得乎
襄27.6,0,宋左師請賞，曰：請免死之邑
襄27.6,1,公與之邑六十，以示子罕
襄27.6,2,子罕曰：凡諸侯小國，晉楚所以兵威之，畏而後上下慈和，慈和而後能安靖其國家，以事大國，所以存也
襄27.6,3,無威則驕，驕則亂生，亂生必滅，所以亡也
襄27.6,4,天生五材，民並用之，廢一不可，誰能去兵
襄27.6,5,兵之設久矣，所以威不軌而昭文德也
襄27.6,6,聖人以興，亂人以廢
襄27.6,7,廢興存亡昏明之術，皆兵之由也，而子求去之，不亦誣乎
襄27.6,8,以誣道蔽諸侯，罪莫大焉
襄27.6,9,縱無大討，而又求賞，無厭之甚也
襄27.6,10,削而投之
襄27.6,11,左師辭邑
襄27.7,0,齊崔杼生成及彊而寡，娶東郭姜，生明
襄27.7,1,東郭姜以孤入，曰棠無咎，與東郭偃相崔氏
襄27.7,2,崔成有疾而廢之，而立明
襄27.7,3,成請老于崔，崔子許之，偃與無咎弗予，曰：崔，宗邑也，必在宗主
襄27.7,4,成與彊怒，將殺之，告慶封曰：夫子之身，亦子所知也，唯無咎與偃是從，父兄莫得進矣
襄27.7,5,大恐害夫子，敢以告
襄27.7,6,慶封曰：子姑退
襄27.7,7,吾圖之
襄27.7,8,告盧蒲嫳
襄27.7,9,盧蒲嫳曰：彼，君之讎也
襄27.7,10,天或者將棄彼矣
襄27.7,11,彼實家亂，子何病焉
襄27.7,12,崔之薄，慶之厚也
襄27.7,13,他日又告
襄27.7,14,慶封曰：苟利夫子，必去之
襄27.7,15,難，吾助女
襄27.8,0,楚薳罷如晉蒞盟，晉侯享之
襄27.8,1,將出，賦既醉
襄27.8,2,叔向曰：薳氏之有後於楚國也，宜哉
襄27.8,3,承君命，不忘敏
襄27.8,4,子蕩將知政矣
襄27.8,5,敏以事君，必能養民，政其焉往
襄27.9,0,崔氏之亂，申鮮虞來奔，僕賃於野，以喪莊公
襄27.9,1,冬，楚人召之，遂如楚，爲右尹
襄27.10,0,十一月乙亥朔，日有食之
襄27.10,1,辰在申，司歷過也，再失閏矣
襄28.1,0,二十八年春，無冰
襄28.1,1,梓慎曰：今茲宋鄭其饑乎
襄28.1,2,歲在星紀，而淫於玄枵
襄28.1,3,以有時菑，陰不堪陽
襄28.1,4,蛇乘龍
襄28.1,5,龍，宋鄭之星也
襄28.1,6,宋鄭必饑
襄28.1,7,玄枵，虛中也
襄28.1,8,枵，秏名也
襄28.1,9,土虛而民耗，不饑何爲
襄28.2,0,夏，齊侯陳侯蔡侯北燕伯杞伯胡子沈子白狄朝于晉，宋之盟故也
襄28.3,0,衛人討甯氏之黨，故石惡出奔晉
襄28.3,1,衛人立其從子圃，以守石氏之祀，禮也
襄28.4,0,邾悼公來朝，時事也
襄28.5,0,秋八月，大雩，旱也
襄28.6,0,蔡侯歸自晉，入于鄭
襄28.6,1,鄭伯享之，不敬
襄28.6,2,子產曰：蔡侯其不免乎
襄28.6,3,日其過此也，君使子展迋勞於東門之外，而傲
襄28.6,4,吾曰猶將更之
襄28.6,5,今還，受享而惰，乃其心也
襄28.6,6,君小國，事大國，而惰傲以爲己心，將得死乎
襄28.6,7,若不免，必由其子
襄28.6,8,其爲君也，淫而不父
襄28.6,9,僑聞之：如是者，恒有子禍
襄28.7,0,孟孝伯如晉，告將爲宋之盟故如楚也
襄28.8,0,蔡侯之如晉也，鄭伯使游吉如楚
襄28.8,1,及漢，楚人還之，曰：宋之盟，君實親辱
襄28.8,2,今吾子來，寡君謂吾子姑還，吾將使馹奔問諸晉而以告
襄28.8,3,子大叔曰：宋之盟，君命將利小國，而亦使安定其社稷，鎮撫其民人，以禮承天之休，此君之憲令，而小國之望也
襄28.8,4,寡君是故使吉奉其皮幣，以歲之不易，聘於下執事
襄28.8,5,今執事有命曰：女何與政令之有
襄28.8,6,必使而君棄而封守，跋涉山川，蒙犯霜露，以逞君心
襄28.8,7,小國將君是望，敢不唯命是聽
襄28.8,8,無乃非盟載之言，以闕君德，而執事有不利焉，小國是懼
襄28.8,9,不然，其何勞之敢憚
襄28.9,0,齊慶封好田而耆酒，與慶舍政，則以其內實遷于盧蒲嫳氏，易內而飲酒
襄28.9,1,數日，國遷朝焉
襄28.9,2,使諸亡人得賊者，以告而反之，故反盧蒲癸
襄28.9,3,癸臣子之，有寵，妻之
襄28.9,4,慶舍之士謂盧蒲癸曰：男女辨姓，子不辟宗，何也
襄28.9,5,曰：宗不余辟，余獨焉辟之
襄28.9,6,賦詩斷章，余取所求焉，惡識宗
襄28.9,7,癸言王何而反之，二人皆嬖，使執寢戈而先後之
襄28.10,0,癸巳，天王崩
襄28.10,1,未來赴，亦未書，禮也
襄28.11,0,崔氏之亂，喪群公子，故鉏在魯，叔孫還在燕，賈在句瀆之丘
襄28.11,1,及慶氏亡，皆召之，具其器用，而反其邑焉
襄28.11,2,與晏子邶殿其鄙六十，弗受
襄28.11,3,子尾曰：富，人之所欲也
襄28.11,4,何獨弗欲
襄28.11,5,對曰：慶氏之邑足欲，故亡
襄28.11,6,吾邑不足欲也，益之以邶殿，乃足欲
襄28.11,7,足欲，亡無日矣
襄28.11,8,在外，不得宰吾一邑
襄28.11,9,不受邶殿，非惡富也，恐失富也
襄28.11,10,且夫富，如布帛之有幅焉
襄28.11,11,爲之制度，使無遷也
襄28.11,12,夫民，生厚而用利，於是乎正德以幅之，使無黜嫚，謂之幅利
襄28.11,13,利過則爲敗
襄28.11,14,吾不敢貪多，所謂幅也
襄28.11,15,與北郭佐邑六十，受之
襄28.11,16,與子雅邑，辭多受少
襄28.11,17,與子尾邑，受而稍致之
襄28.11,18,公以爲忠，故有寵
襄28.11,19,釋盧蒲嫳于北竟
襄28.12,0,爲宋之盟故，公及宋公陳侯鄭伯許男如楚
襄28.12,1,公過鄭，鄭伯不在，伯有迋勞於黃崖，不敬
襄28.12,2,穆叔曰：伯有無戾於鄭，鄭必有大咎
襄28.12,3,敬，民之主也，而棄之，何以承守
襄28.12,4,鄭人不討，必受其辜
襄28.12,5,濟澤之阿，行潦之蘋藻，寘諸宗室，季蘭尸之，敬也
襄28.12,6,敬可棄乎
襄28.13,0,楚屈建卒，趙文子喪之如同盟，禮也
襄28.14,0,王人來告喪，問崩日，以甲寅告，故書之，以徵過也
襄29.1,0,二十九年春王正月，公在楚，釋不朝正于廟也
襄29.2,0,二月癸卯，齊人葬莊公於北郭
襄29.3,0,夏四月，葬楚康王，公及陳侯鄭伯許男送葬，至於西門之外，諸侯之大夫皆至于墓
襄29.3,1,楚郟敖即位，王子圍爲令尹
襄29.3,2,鄭行人子羽曰：是謂不宜，必代之昌
襄29.3,3,松柏之下，其草不殖
襄29.4,0,公還，及方城
襄29.4,1,季武子取卞，使公冶問，璽書追而與之，曰：聞守卞者將叛，臣帥徒以討之，既得之矣
襄29.4,2,敢告
襄29.4,3,公冶致使而退，及舍，而後聞取卞
襄29.4,4,公曰：欲之而言叛，祇見疏也
襄29.5,0,葬靈王，鄭上卿有事
襄29.5,1,子展使印段往
襄29.5,2,伯有曰：弱，不可
襄29.5,3,子展曰：與其莫往，弱，不猶愈乎
襄29.5,4,詩云：王事靡盬，不遑啓處
襄29.5,5,東西南北，誰敢寧處
襄29.5,6,堅事晉楚，以蕃王室也
襄29.5,7,王事無曠，何常之有
襄29.5,8,遂使印段如周
襄29.6,0,吳人伐越，獲俘焉，以爲閽，使守舟
襄29.6,1,吳子餘祭觀舟，閽以刀弒之
襄29.7,0,鄭子展卒，子皮即位
襄29.7,1,於是鄭饑，而未及麥，民病
襄29.7,2,子皮以子展之命餼國人粟，戶一鍾，是以得鄭國之民，故罕氏常掌國政，以爲上卿
襄29.7,3,宋司城子罕聞之，曰：鄰於善，民之望也
襄29.7,4,宋亦饑，請於平公，出公粟以貸
襄29.7,5,使大夫皆貸
襄29.7,6,司城氏貸而不書，爲大夫之無者貸
襄29.7,7,宋無飢人
襄29.7,8,叔向聞之，曰：鄭之罕，宋之樂，其後亡者也，二者其皆得國乎
襄29.7,9,民之歸也
襄29.7,10,施而不德，樂氏加焉，其以宋升降乎
襄29.8,0,晉平公，杞出也，故治杞
襄29.8,1,六月，知悼子合諸侯之大夫以城杞，孟孝伯會之，鄭子大叔與伯石往
襄29.8,2,子大叔見大叔文子，與之語
襄29.8,3,文子曰：甚乎其城杞也
襄29.8,4,子大叔曰：若之何哉
襄29.8,5,晉國不恤周宗之闕，而夏肄是屏，其棄諸姬，亦可知也已
襄29.8,6,諸姬是棄，其誰歸之
襄29.8,7,吉也聞之，棄同即異，是謂離德
襄29.8,8,詩曰：協比其鄰，婚姻孔云
襄29.8,9,晉不鄰矣，其誰云之
襄29.9,0,齊高子容與宋司徒見知伯，女齊相禮
襄29.9,1,賓出，司馬侯言於知伯曰：二子皆將不免
襄29.9,2,子容專，司徒侈，皆亡家之主也
襄29.9,3,知伯曰：何如
襄29.9,4,對曰：專則速及，侈將以其力斃，專則人實斃之，將及矣
襄29.10,0,范獻子來聘，拜城杞也
襄29.10,1,公享之，展莊叔執幣
襄29.10,2,射者三耦
襄29.10,3,公臣不足，取於家臣
襄29.10,4,家臣，展瑕展王父爲一耦
襄29.10,5,公臣，公巫召伯仲顏莊叔爲一耦，鄫鼓父黨叔爲一耦
襄29.11,0,晉侯使司馬女叔侯來治杞田，弗盡歸也
襄29.11,1,晉悼夫人慍曰：齊也取貨，先君若有知也，不尚取之
襄29.11,2,公告叔侯
襄29.11,3,叔侯曰：虞虢焦滑霍楊韓魏，皆姬姓也，晉是以大
襄29.11,4,若非侵小，將何所取
襄29.11,5,武獻以下，兼國多矣，誰得治之
襄29.11,6,杞，夏餘也，而即東夷
襄29.11,7,魯，周公之後也，而睦於晉
襄29.11,8,以杞封魯猶可，而何有焉
襄29.11,9,魯之於晉也，職貢不乏，玩好時至，公卿大夫相繼於朝，史不絕書，府無虛月
襄29.11,10,如是可矣，何必瘠魯以肥杞
襄29.11,11,且先君而有知也，毋寧夫人，而焉用老臣
襄29.12,0,杞文公來盟，書曰子，賤之也
襄29.13,0,吳公子札來聘，見叔孫穆子，說之
襄29.13,1,謂穆子曰：子其不得死乎
襄29.13,2,好善而不能擇人
襄29.13,3,吾聞君子務在擇人
襄29.13,4,吾子爲魯宗卿，而任其大政，不慎舉，何以堪之
襄29.13,5,禍必及子
襄29.13,6,請觀於周樂
襄29.13,7,使工爲之歌周南召南，曰：美哉
襄29.13,8,始基之矣，猶未也，然勤而不怨矣
襄29.13,9,爲之歌邶鄘衛，曰：美哉淵乎
襄29.13,10,憂而不困者也
襄29.13,11,吾聞衛康叔武公之德如是，是其衛風乎
襄29.13,12,爲之歌王，曰：美哉
襄29.13,13,思而不懼，其周之東乎
襄29.13,14,爲之歌鄭，曰：美哉
襄29.13,15,其細已甚，民弗堪也
襄29.13,16,是其先亡乎
襄29.13,17,爲之歌齊，曰：美哉，泱泱乎
襄29.13,18,大風也哉
襄29.13,19,表東海者，其大公乎
襄29.13,20,國未可量也
襄29.13,21,爲之歌豳，曰：美哉，蕩乎
襄29.13,22,樂而不淫，其周公之東乎
襄29.13,23,爲之歌秦，曰：此之謂夏聲
襄29.13,24,夫能夏則大，大之至也，其周之舊乎
襄29.13,25,爲之歌魏，曰：美哉，渢渢乎
襄29.13,26,大而婉，險而易行，以德輔此，則明主也
襄29.13,27,爲之歌唐，曰：思深哉
襄29.13,28,其有陶唐氏之遺民乎
襄29.13,29,不然，何其憂之遠也
襄29.13,30,非令德之後，誰能若是
襄29.13,31,爲之歌陳，曰：國無主，其能久乎
襄29.13,32,自鄶以下無譏焉
襄29.13,33,爲之歌小雅，曰：美哉
襄29.13,34,思而不貳，怨而不言，其周德之衰乎
襄29.13,35,猶有先王之遺民焉
襄29.13,36,爲之歌大雅，曰：廣哉，熙熙乎
襄29.13,37,曲而有直體，其文王之德乎
襄29.13,38,爲之歌頌，曰：至矣哉
襄29.13,39,直而不倨，曲而不屈，邇而不偪，遠而不攜，遷而不淫，復而不厭，哀而不愁，樂而不荒，用而不匱，廣而不宣，施而不費，取而不貪，處而不底，行而不流
襄29.13,40,五聲和，八風平
襄29.13,41,節有度，守有序，盛德之所同也
襄29.14,0,秋九月，齊公孫蠆公孫竈放其大夫高止於北燕
襄29.14,1,乙未，出
襄29.14,2,書曰出奔，罪高止也
襄29.14,3,高止好以事自爲功，且專，故難及之
襄29.15,0,冬，孟孝伯如晉，報范叔也
襄29.16,0,爲高氏之難故，高豎以盧叛
襄29.16,1,十月庚寅，閭丘嬰帥師圍盧
襄29.16,2,高豎曰：苟使高氏有後，請致邑
襄29.16,3,齊人立敬仲之曾孫酀，良敬仲也
襄29.16,4,十一月乙卯，高豎致盧而出奔晉，晉人城緜而寘旃
襄29.17,0,鄭伯有使公孫黑如楚，辭曰：楚鄭方惡，而使余往，是殺余也
襄29.17,1,伯有曰：世行也
襄29.17,2,子皙曰：可則往，難則已，何世之有
襄29.17,3,伯有將强使之
襄29.17,4,子皙怒，將伐伯有氏，大夫和之
襄29.17,5,十二月己巳，鄭大夫盟於伯有氏
襄29.17,6,裨諶曰：是盟也，其與幾何
襄29.17,7,詩曰：君子屢盟，亂是用長
襄29.17,8,今是長亂之道也，禍未歇也，必三年而後能紓
襄29.17,9,然明曰：政將焉往
襄29.17,10,裨諶曰：善之代不善，天命也，其焉辟子產
襄29.17,11,舉不踰等，則位班也
襄29.17,12,擇善而舉，則世隆也
襄29.17,13,天又除之，奪伯有魄，子西即世，將焉辟之
襄29.17,14,天禍鄭久矣，其必使子產息之，乃猶可以戾
襄29.17,15,不然，將亡矣
襄30.1,0,三十年春王正月，楚子使薳罷來聘，通嗣君也
襄30.1,1,穆叔問王子圍之爲政何如
襄30.1,2,對曰：吾儕小人食而聽事，猶懼不給命，而不免於戾，焉與知政
襄30.1,3,固問焉，不告
襄30.1,4,穆叔告大夫曰：楚令尹將有大事，子蕩將與焉助之，匿其情矣
襄30.2,0,子產相鄭伯以如晉，叔向問鄭國之政焉
襄30.2,1,對曰：吾得見與否，在此歲也
襄30.2,2,駟良方爭，未知所成
襄30.2,3,若有所成，吾得見，乃可知也
襄30.2,4,叔向曰：不既和矣乎
襄30.2,5,對曰：伯有侈而愎，子皙好在人上，莫能相下也
襄30.2,6,雖其和也，猶相積惡也，惡至無日矣
襄30.3,0,二月癸未，晉悼夫人食輿人之城杞者，絳縣人或年長矣，無子而往，與於食
襄30.3,1,有與疑年，使之年
襄30.3,2,曰：臣，小人也，不知紀年
襄30.3,3,臣生之歲，正月甲子朔，四百有四十五甲子矣，其季於今三之一也
襄30.3,4,吏走問諸朝
襄30.3,5,師曠曰：魯叔仲惠伯會郤成子于承匡之歲也
襄30.3,6,是歲也，狄伐魯，叔孫莊叔於是乎敗狄于鹹，獲長狄僑如及虺也豹也，而皆以名其子
襄30.3,7,七十三年矣
襄30.3,8,史趙曰：亥有二首六身，下二如身，是其日數也
襄30.3,9,士文伯曰：然則二萬六千六百有六旬也
襄30.3,10,趙孟問其縣大夫，則其屬也
襄30.3,11,召之而謝過焉，曰：武不才，任君之大事，以晉國之多虞，不能由吾子，使吾子辱在泥塗久矣，武之罪也
襄30.3,12,敢謝不才
襄30.3,13,遂仕之，使助爲政
襄30.3,14,辭以老
襄30.3,15,與之田，使爲君復陶，以爲絳縣師，而廢其輿尉
襄30.4,0,夏四月己亥，鄭伯及其大夫盟
襄30.4,1,君子是以知鄭難之不已也
襄30.5,0,蔡景侯爲大子般娶於楚，通焉
襄30.5,1,大子弒景侯
襄30.6,0,初，王儋季卒，其子括將見王，而歎
襄30.6,1,單公子愆期爲靈王御士，過諸廷，聞其歎，而言曰：烏乎
襄30.6,2,必有此夫
襄30.6,3,入以告王，且曰：必殺之
襄30.6,4,不慼而願大，視躁而足高，心在他矣
襄30.6,5,不殺，必害
襄30.6,6,王曰：童子何知
襄30.6,7,及靈王崩，儋括欲立王子佞夫
襄30.6,8,佞夫弗知
襄30.6,9,戊子，儋括圍蔿，逐成愆
襄30.6,10,成愆奔平畤
襄30.6,11,五月癸巳，尹言多劉毅單蔑甘過鞏成殺佞夫
襄30.6,12,括瑕廖奔晉
襄30.6,13,書曰天王殺其弟佞夫，罪在王也
襄30.7,0,或叫于宋太廟，曰：譆譆，出出
襄30.7,1,鳥鳴于亳社，如曰譆譆
襄30.7,2,甲午，宋大災
襄30.7,3,宋伯姬卒，待姆也
襄30.7,4,君子謂宋共姬：女而不婦
襄30.7,5,女待人，婦義事也
襄30.8,0,六月，鄭子產如陳蒞盟，歸，復命
襄30.8,1,告大夫曰：陳，亡國也，不可與也
襄30.8,2,聚禾粟，繕城郭，恃此二者，而不撫其民
襄30.8,3,其君弱植，公子侈，大子卑，大夫敖，政多門，以介於大國，能無亡乎
襄30.8,4,不過十年矣
襄30.9,0,秋七月，叔弓如宋，葬共姬也
襄30.10,0,鄭伯有耆酒，爲窟室，而夜飲酒，擊鐘焉
襄30.10,1,朝至，未已
襄30.10,2,朝者曰：公焉在
襄30.10,3,其人曰：吾公在壑谷
襄30.10,4,皆自朝布路而罷
襄30.10,5,既而朝，則又將使子皙如楚，歸而飲酒
襄30.10,6,庚子，子皙以駟氏之甲伐而焚之
襄30.10,7,伯有奔雍梁，醒而後知之
襄30.10,8,遂奔許
襄30.11,0,楚公子圍殺大司馬蔿掩而取其室
襄30.11,1,申無宇曰：王子必不免
襄30.11,2,善人，國之主也
襄30.11,3,王子相楚國，將善是封殖，而虐之，是禍國也
襄30.11,4,且司馬，令尹之偏，而王之四體也
襄30.11,5,絕民之主，去身之偏，艾王之體，以禍其國，無不祥大焉
襄30.11,6,何以得免
襄30.12,0,爲宋災故，諸侯之大夫會，以謀歸宋財
襄30.12,1,冬十月，叔孫豹會晉趙武齊公孫蠆宋向戌衛北宮佗鄭罕虎及小邾之大夫會于澶淵
襄30.12,2,既而無歸於宋，故不書其人
襄30.13,0,鄭子皮授子產政
襄30.13,1,辭曰：國小而偪，族大寵多，不可爲也
襄30.13,2,子皮曰：虎帥以聽，誰敢犯子
襄30.13,3,子善相之
襄30.13,4,國無小，小能事大，國乃寬
襄31.1,0,三十一年春王正月，穆叔至自會
襄31.1,1,見孟孝伯，語之曰：趙孟將死矣
襄31.1,2,其語偷，不似民主
襄31.1,3,且年未盈五十，而諄諄焉如八九十者，弗能久矣
襄31.1,4,若趙孟死，爲政者其韓子乎
襄31.1,5,吾子盍與季孫言之，可以樹善，君子也
襄31.1,6,晉君將失政矣，若不樹焉，使早備魯，既而政在大夫，韓子懦弱，大夫多貪，求欲無厭，齊楚未足與也，魯其懼哉
襄31.1,7,孝伯曰：人生幾何，誰能無偷
襄31.1,8,朝不及夕，將安用樹
襄31.1,9,穆叔出，而告人曰：孟孫將死矣
襄31.1,10,吾語諸趙孟之偷也，而又甚焉
襄31.1,11,又與季孫語晉故，季孫不從
襄31.1,12,及趙文子卒，晉公室卑，政在侈家
襄31.1,13,韓宣子爲政，不能圖諸侯
襄31.1,14,魯不堪晉求，讒慝弘多，是以有平丘之會
襄31.2,0,齊子尾害閭丘嬰，欲殺之，使帥師以伐陽州
襄31.2,1,我問師故
襄31.2,2,夏五月，子尾殺閭丘嬰，以說于我師
襄31.2,3,工僂灑渻竈孔虺賈寅出奔莒
襄31.2,4,出群公子
襄31.3,0,公作楚宮
襄31.3,1,穆叔曰：大誓云：民之所欲，天必從之
襄31.3,2,君欲楚也夫，故作其宮
襄31.3,3,若不復適楚，必死是宮也
襄31.3,4,六月辛巳，公薨于楚宮
襄31.4,0,己亥，孟孝伯卒
襄31.5,0,冬十月，滕成公來會葬，惰而多涕
襄31.5,1,子服惠伯曰：滕君將死矣
襄31.5,2,怠於其位，而哀已甚，兆於死所矣，能無從乎
襄31.6,0,癸酉，葬襄公
襄31.7,0,鄭子皮使印段如楚，以適晉告，禮也
襄31.8,0,莒犁比公生去疾及展輿
襄31.8,1,既立展輿，又廢之
襄31.8,2,犁比公虐，國人患之
襄31.8,3,十一月，展輿因國人以攻莒子，弒之，乃立
襄31.8,4,去疾奔齊，齊出也
襄31.8,5,展輿，吳出也
襄31.8,6,書曰莒人弒其君買朱鉏，言罪之在也
襄31.9,0,吳子使屈狐庸聘于晉，通路也
襄31.9,1,趙文子問焉，曰：延州來季子其果立乎
襄31.9,2,巢隕諸樊，閽戕戴吳，天似啓之，何如
襄31.9,3,對曰：不立
襄31.9,4,是二王之命也，非啓季子也
襄31.9,5,若天所啓，其在今嗣君乎
襄31.9,6,甚德而度
襄31.9,7,德不失民，度不失事
襄31.9,8,民親而事有序，其天所啓也
襄31.9,9,有吳國者，必此君之子孫實終之
襄31.9,10,季子，守節者也
襄31.9,11,雖有國，不立
襄31.10,0,十二月，北宮文子相衛襄公以如楚，宋之盟故也
襄31.10,1,過鄭，印段迋勞于棐林，如聘禮而以勞辭
襄31.10,2,文子入聘
襄31.10,3,子羽爲行人，馮簡子與子大叔逆客
襄31.10,4,事畢而出，言於衛侯曰：鄭有禮，其數世之福也，其無大國之討乎
襄31.10,5,詩云：誰能執熱，逝不以濯
襄31.10,6,禮之於政，如熱之有濯也
襄31.10,7,濯以救熱，何患之有
襄31.11,0,鄭人游于鄉校，以論執政
襄31.11,1,然明謂子產曰：毀鄉校何如
襄31.11,2,子產曰：何爲
襄31.11,3,夫人朝夕退而游焉，以議執政之善否
襄31.11,4,其所善者，吾則行之
襄31.11,5,其所惡者，吾則改之，是吾師也
襄31.11,6,若之何毀之
襄31.11,7,我聞忠善以損怨，不聞作威以防怨
襄31.11,8,豈不遽止
襄31.11,9,然猶防川
襄31.11,10,大決所犯，傷人必多，吾不克救也
襄31.11,11,不如小決使道，不如吾聞而藥之也
襄31.11,12,然明曰：蔑也今而後知吾子之信可事也
襄31.11,13,小人實不才，若果行此，其鄭國實賴之，豈唯二三臣
襄31.12,0,子皮欲使尹何爲邑
襄31.12,1,子產曰：少，未知可否
襄31.12,2,子皮曰：愿，吾愛之，不吾叛也
襄31.12,3,使夫往而學焉，夫亦愈知治矣
襄31.12,4,子產曰：不可
襄31.12,5,人之愛人，求利之也
襄31.12,6,今吾子愛人則以政，猶未能操刀而使割也，其傷實多
襄31.12,7,子之愛人，傷之而已，其誰敢求愛於子
襄31.12,8,子於鄭國，棟也
襄31.12,9,棟折榱崩，僑將厭焉，敢不盡言
襄31.12,10,子有美錦，不使人學製焉
襄31.12,11,大官大邑，身之所庇也，而使學者製焉，其爲美錦不亦多乎
襄31.12,12,僑聞學而後入政，未聞以政學者也
襄31.12,13,若果行此，必有所害
襄31.12,14,譬如田獵，射御貫，則能獲禽，若未嘗登車射御，則敗績厭覆是懼，何暇思獲
襄31.12,15,子皮曰：善哉
襄31.12,16,虎不敏
襄31.12,17,吾聞君子務知大者遠者，小人務知小者近者
襄31.12,18,我，小人也
襄31.12,19,衣服附在吾身，我知而慎之
襄31.12,20,大官大邑所以庇身也，我遠而慢之
襄31.12,21,微子之言，吾不知也
襄31.12,22,他日我曰，子爲鄭國，我爲吾家，以庇焉，其可也
襄31.12,23,今而後知不足
襄31.12,24,自今請，雖吾家，聽子而行
襄31.12,25,子產曰：人心之不同如其面焉，吾豈敢謂子面如吾面乎
襄31.12,26,抑心所謂危，亦以告也
襄31.12,27,子皮以爲忠，故委政焉，子產是以能爲鄭國
襄31.13,0,衛侯在楚，北宮文子見令尹圍之威儀，言於衛侯曰：令尹似君矣，將有他志
襄31.13,1,雖獲其志，不能終也
襄31.13,2,詩云：靡不有初，鮮克有終
襄31.13,3,終之實難，令尹其將不免
襄31.13,4,公曰：子何以知之
襄31.13,5,對曰：詩云：敬慎威儀，惟民之則
襄31.13,6,令尹無威儀，民無則焉
襄31.13,7,民所不則，以在民上，不可以終
襄31.13,8,公曰：善哉
襄31.13,9,何謂威儀
襄31.13,10,對曰：有威而可畏謂之威，有儀而可象謂之儀
襄31.13,11,君有君之威儀，其臣畏而愛之，則而象之，故能有其國家，令聞長世
襄31.13,12,臣有臣之威儀，其下畏而愛之，故能守其官職，保族宜家
襄31.13,13,順是以下皆如是，是以上下能相固也
襄31.13,14,衛詩曰威儀棣棣，不可選也，言君臣上下父子兄弟內外大小皆有威儀也
襄31.13,15,周詩曰朋友攸攝，攝以威儀，言朋友之道必相教訓以威儀也
襄31.13,16,周書數文王之德，曰大國畏其力，小國懷其德，言畏而愛之也
襄31.13,17,詩云不識不知，順帝之則，言則而象之也
襄31.13,18,紂囚文王七年，諸侯皆從之囚，紂於是乎懼而歸之，可謂愛之
襄31.13,19,文王伐崇，再駕而降爲臣，蠻夷帥服，可謂畏之
襄31.13,20,文王之功，天下誦而歌舞之，可謂則之
襄31.13,21,文王之行，至今爲法，可謂象之
襄31.13,22,有威儀也
襄31.13,23,故君子在位可畏，施舍可愛，進退可度，周旋可則，容止可觀，作事可法，德行可象，聲氣可樂
襄31.13,24,動作有文，言語有章，以臨其下，謂之有威儀也
昭1.1,0,元年春，楚公子圍聘于鄭，且娶於公孫段氏
昭1.1,1,伍舉爲介
昭1.1,2,將入館，鄭人惡之，使行人子羽與之言，乃館於外
昭1.1,3,既聘，將以衆逆
昭1.1,4,子產患之，使子羽辭，曰：以敝邑褊小，不足以容從者，請墠聽命
昭1.1,5,令尹命大宰伯州犁對曰：君辱貺寡大夫圍，謂圍將使豐氏撫有而室
昭1.1,6,圍布几筵，告於莊共之廟而來
昭1.1,7,若野賜之，是委君貺於草莽也，是寡大夫不得列於諸卿也
昭1.1,8,不寧唯是，又使圍蒙其先君，將不得爲寡君老，其蔑以復矣
昭1.1,9,唯大夫圖之
昭1.1,10,子羽曰：小國無罪，恃實其罪
昭1.1,11,將恃大國之安靖己，而無乃包藏禍心以圖之
昭1.1,12,小國失恃，而懲諸侯，使莫不憾者，距違君命，而有所壅塞不行是懼
昭1.1,13,不然，敝邑，館人之屬也，其敢愛豐氏之祧
昭1.1,14,伍舉知其有備也，請垂櫜而入
昭1.1,15,許之
昭1.2,0,季武子伐莒，取鄆
昭1.2,1,莒人告於會
昭1.2,2,楚告於晉曰：尋盟未退，而魯伐莒，瀆齊盟，請戮其使
昭1.3,0,令尹享趙孟，賦大明之首章
昭1.3,1,趙孟賦小宛之二章
昭1.3,2,事畢，趙孟謂叔向曰：令尹自以爲王矣，何如
昭1.3,3,對曰：王弱，令尹彊，其可哉
昭1.3,4,雖可，不終
昭1.3,5,趙孟曰：何故
昭1.3,6,對曰：彊以克弱而安之，彊不義也
昭1.3,7,不義而彊，其斃必速
昭1.3,8,詩曰赫赫宗周，褒姒滅之，彊不義也
昭1.3,9,令尹爲王，必求諸侯
昭1.3,10,晉少懦矣，諸侯將往
昭1.3,11,若獲諸侯，其虐滋甚，民弗堪也，將何以終
昭1.3,12,夫以彊取，不義而克，必以爲道
昭1.3,13,道以淫虐，弗可久已矣
昭1.4,0,夏四月，趙孟叔孫豹曹大夫入于鄭，鄭伯兼享之
昭1.4,1,子皮戒趙孟，禮終，趙孟賦瓠葉
昭1.4,2,子皮遂戒穆叔，且告之
昭1.4,3,穆叔曰：趙孟欲一獻，子其從之
昭1.4,4,子皮曰：敢乎
昭1.4,5,穆叔曰：夫人之所欲也，又何不敢
昭1.4,6,及享，具五獻之籩豆於幕下
昭1.4,7,趙孟辭，私於子產曰：武請於冢宰矣
昭1.4,8,乃用一獻
昭1.4,9,趙孟爲客
昭1.4,10,禮終乃宴
昭1.4,11,穆叔賦鵲巢，趙孟曰：武不堪也
昭1.4,12,又賦采蘩，曰：小國爲蘩，大國省穡而用之，其何實非命
昭1.4,13,子皮賦野有死麇之卒章，趙孟賦常棣，且曰：吾兄弟比以安，尨也可使無吠
昭1.4,14,穆叔子皮及曹大夫興，拜，舉兕爵，曰：小國賴子，知免於戾矣
昭1.4,15,飲酒樂，趙孟出，曰：吾不復此矣
昭1.5,0,天王使劉定公勞趙孟於潁，館於雒汭
昭1.5,1,劉子曰：美哉禹功
昭1.5,2,明德遠矣
昭1.5,3,微禹，吾其魚乎
昭1.5,4,吾與子弁冕端委，以治民臨諸侯，禹之力也
昭1.5,5,子盍亦遠績禹功而大庇民乎
昭1.5,6,對曰：老夫罪戾是懼，焉能恤遠
昭1.5,7,吾儕偷食，朝不謀夕，何其長也
昭1.5,8,劉子歸，以語王曰：諺所謂老將知而耄及之者，其趙孟之謂乎
昭1.5,9,爲晉正卿，以主諸侯，而儕於隸人，朝不謀夕，棄神人矣
昭1.5,10,神怒民叛，何以能久
昭1.5,11,趙孟不復年矣
昭1.5,12,神怒，不歆其祀
昭1.5,13,民叛，不即其事
昭1.5,14,祀事不從，又何以年
昭1.6,0,叔孫歸，曾夭御季孫以勞之
昭1.6,1,旦及日中不出
昭1.6,2,曾夭謂曾阜，曰：旦及日中，吾知罪矣
昭1.6,3,魯以相忍爲國也
昭1.6,4,忍其外，不忍其內，焉用之
昭1.6,5,阜曰：數月於外，一旦於是，庸何傷
昭1.6,6,賈而欲贏，而惡囂乎
昭1.6,7,阜謂叔孫曰：可以出矣
昭1.6,8,叔孫指楹，曰：雖惡是，其可去乎
昭1.6,9,乃出見之
昭1.7,0,鄭徐吾犯之妹美，公孫楚聘之矣，公孫黑又使强委禽焉
昭1.7,1,犯懼，告子產
昭1.7,2,子產曰：是國無政，非子之患也
昭1.7,3,唯所欲與
昭1.7,4,犯請於二子，請使女擇焉
昭1.7,5,皆許之
昭1.7,6,子皙盛飾入，布幣而出
昭1.7,7,子南戎服入，左右射，超乘而出
昭1.7,8,女自房觀之，曰：子皙信美矣，抑子南，夫也
昭1.7,9,夫夫婦婦，所謂順也
昭1.7,10,適子南氏
昭1.7,11,子皙怒，既而櫜甲以見子南，欲殺之而取其妻
昭1.7,12,子南知之，執戈逐之，及衝，擊之以戈
昭1.7,13,子皙傷而歸，告大夫曰：我好見之，不知其有異志也，故傷
昭1.8,0,秦后子有寵於桓，如二君於景
昭1.8,1,其母曰：弗去，懼選
昭1.8,2,癸卯，鍼適晉，其車千乘
昭1.8,3,書曰秦伯之弟鍼出奔晉，罪秦伯也
昭1.9,0,鄭爲游楚亂故，六月丁巳，鄭伯及其大夫盟于公孫段氏
昭1.9,1,罕虎公孫僑公孫段印段游吉駟帶私盟于閨門之外，實薰隧
昭1.9,2,公孫黑强與於盟，使大史書其名，且曰七子
昭1.9,3,子產弗討
昭1.10,0,晉中行穆子敗無終及群狄于大原，崇卒也
昭1.10,1,將戰，魏舒曰：彼徒我車，所遇又阨，以什共車，必克
昭1.10,2,困諸阨，又克
昭1.10,3,請皆卒，自我始
昭1.10,4,乃毀車以爲行，五乘爲三伍
昭1.10,5,荀吳之嬖人不肯即卒，斬以徇
昭1.10,6,爲五陳以相離，兩於前，伍於後，專爲右角，參爲左角，偏爲前拒，以誘之
昭1.10,7,翟人笑之
昭1.10,8,未陳而薄之，大敗之
昭1.11,0,莒展輿立，而奪群公子秩
昭1.11,1,公子召去疾于齊
昭1.11,2,秋，齊公子鉏納去疾，展輿奔吳
昭1.12,0,晉侯有疾，鄭伯使公孫僑如晉聘，且問疾
昭1.12,1,叔向問焉，曰：寡君之疾病，卜人曰實沈臺駘爲祟，史莫之知
昭1.12,2,敢問此何神也
昭1.12,3,子產曰：昔高辛氏有二子，伯曰閼伯，季曰實沈，居于曠林，不相能也，日尋干戈，以相征討
昭1.12,4,后帝不臧，遷閼伯于商丘，主辰
昭1.12,5,商人是因，故辰爲商星
昭1.12,6,遷實沈于大夏，主參，唐人是因，以服事夏商
昭1.12,7,其季世曰唐叔虞
昭1.12,8,當武王邑姜方震大叔，夢帝謂己：余命而子曰虞，將與之唐，屬諸參，而蕃育其子孫
昭1.12,9,及生，有文在其手曰虞，遂以命之
昭1.12,10,及成王滅唐，而封大叔焉，故參爲晉星
昭1.12,11,由是觀之，則實沈，參神也
昭1.12,12,昔金天氏有裔子曰昧，爲玄冥師，生允格臺駘
昭1.12,13,臺駘能業其官，宣汾洮，障大澤，以處大原
昭1.12,14,帝用嘉之，封諸汾川，沈姒蓐黃實守其祀
昭1.12,15,今晉主汾而滅之矣
昭1.12,16,由是觀之，則臺駘，汾神也
昭1.12,17,抑此二者，不及君身
昭1.12,18,山川之神，則水旱癘疫之災於是乎禜之
昭1.12,19,日月星辰之神，則雪霜風雨之不時，於是乎禜之
昭1.12,20,若君身，則亦出入飲食哀樂之事也，山川星辰之神又何爲焉
昭1.12,21,僑聞之，君子有四時：朝以聽政，晝以訪問，夕以脩令，夜以安身
昭1.12,22,於是乎節宣其氣，勿使有所壅閉湫底以露其體，茲心不爽，而昏亂百度
昭1.12,23,今無乃壹之，則生疾矣
昭1.12,24,僑又聞之，內官不及同姓，其生不殖
昭1.12,25,美先盡矣，則相生疾，君子是以惡之
昭1.12,26,故志曰：買妾不知其姓，則卜之
昭1.12,27,違此二者，古之所慎也
昭1.12,28,男女辨姓，禮之大司也
昭1.12,29,今君內實有四姬焉，其無乃是也乎
昭1.12,30,若由是二者，弗可爲也已
昭1.12,31,四姬有省猶可，無則必生疾矣
昭1.12,32,叔向曰：善哉
昭1.12,33,肸未之聞也，此皆然矣
昭1.13,0,楚公子圍使公子黑肱伯州犁城犨櫟郟
昭1.13,1,鄭人懼
昭1.13,2,子產曰：不害
昭1.13,3,令尹將行大事，而先除二子也
昭1.13,4,禍不及鄭，何患焉
昭1.14,0,楚靈王即位，薳罷爲令尹，薳啓彊爲大宰
昭1.14,1,鄭游吉如楚葬郟敖，且聘立君
昭1.14,2,歸，謂子產曰：具行器矣
昭1.14,3,楚王汏侈，而自說其事，必合諸侯，吾往無日矣
昭1.14,4,子產曰：不數年未能也
昭1.15,0,十二月，晉既烝，趙孟適南陽，將會孟子餘
昭1.15,1,甲辰朔，烝于溫
昭1.15,2,庚戌，卒
昭1.15,3,鄭伯如晉弔，及雍乃復
昭2.1,0,二年春，晉侯使韓宣子來聘，且告爲政，而來見，禮也
昭2.1,1,觀書於大史氏，見易象與魯春秋，曰：周禮盡在魯矣，吾乃今知周公之德與周之所以王也
昭2.1,2,公享之，季武子賦緜之卒章
昭2.1,3,韓子賦角弓
昭2.1,4,季武子拜，曰：敢拜子之彌縫敝邑，寡君有望矣
昭2.1,5,武子賦節之卒章
昭2.1,6,既享，宴于季氏
昭2.1,7,有嘉樹焉，宣子譽之
昭2.1,8,武子曰：宿敢不封殖此樹，以無忘角弓
昭2.1,9,遂賦甘棠
昭2.1,10,宣子曰：起不堪也，無以及召公
昭2.2,0,夏四月，韓須如齊逆女
昭2.2,1,齊陳無宇送女，致少姜
昭2.2,2,少姜有寵於晉侯，晉侯謂之少齊
昭2.2,3,謂陳無宇非卿，執諸中都
昭2.2,4,少姜爲之請，曰：送從逆班
昭2.2,5,畏大國也，猶有所易，是以亂作
昭2.3,0,叔弓聘于晉，報宣子也
昭2.3,1,晉侯使郊勞，辭曰：寡君使弓來繼舊好，固曰女無敢爲賓，徹命於執事，敝邑弘矣，敢辱郊使
昭2.3,2,請辭
昭2.3,3,致館，辭曰：寡君命下臣來繼舊好，好合使成，臣之祿也
昭2.3,4,敢辱大館
昭2.3,5,叔向曰：子叔子知禮哉
昭2.3,6,吾聞之曰：忠信，禮之器也
昭2.3,7,卑讓，禮之宗也
昭2.3,8,辭不忘國，忠信也
昭2.3,9,先國後己，卑讓也
昭2.3,10,詩曰：敬慎威儀，以近有德
昭2.3,11,夫子近德矣
昭2.4,0,秋，鄭公孫黑將作亂，欲去游氏而代其位，傷疾作而不果
昭2.4,1,駟氏與諸大夫欲殺之
昭2.4,2,子產在鄙，聞之，懼弗及，乘遽而至
昭2.4,3,使吏數之，曰：伯有之亂，以大國之事，而未爾討也
昭2.4,4,爾有亂心無厭，國不女堪
昭2.4,5,專伐伯有，而罪一也
昭2.4,6,昆弟爭室，而罪二也
昭2.4,7,薰隧之盟，女矯君位，而罪三也
昭2.4,8,有死罪三，何以堪之
昭2.4,9,不速死，大刑將至
昭2.4,10,再拜稽首，辭曰：死在朝夕，無助天爲虐
昭2.4,11,子產曰：人誰不死
昭2.4,12,凶人不終，命也
昭2.4,13,作凶事，爲凶人
昭2.4,14,不助天，其助凶人乎
昭2.4,15,請以印爲褚師
昭2.4,16,子產曰：印也若才，君將任之
昭2.4,17,不才，將朝夕從女
昭2.4,18,女罪之不恤，而又何請焉
昭2.4,19,不速死，司寇將至
昭2.4,20,七月壬寅，縊
昭2.4,21,尸諸周氏之衢，加木焉
昭2.5,0,晉少姜卒，公如晉，及河，晉侯使士文伯來辭，曰：非伉儷也，請君無辱
昭2.5,1,公還
昭2.5,2,季孫宿遂致服焉
昭3.1,0,三年春王正月，鄭游吉如晉，送少姜之葬
昭3.1,1,梁丙與張趯見之
昭3.1,2,梁丙曰：甚矣哉，子之爲此來也
昭3.1,3,子大叔曰：將得已乎
昭3.1,4,昔文襄之霸也，其務不煩諸侯，令諸侯三歲而聘，五歲而朝，有事而會，不協而盟
昭3.1,5,君薨，大夫弔，卿共葬事
昭3.1,6,夫人，士弔，大夫送葬
昭3.1,7,足以昭禮命事謀闕而已，無加命矣
昭3.1,8,今嬖寵之喪，不敢擇位，而數於守適，唯懼獲戾，豈敢憚煩
昭3.1,9,少姜有寵而死，齊必繼室
昭3.1,10,今茲吾又將來賀，不唯此行也
昭3.1,11,張趯曰：善哉，吾得聞此數也
昭3.1,12,然自今子其無事矣
昭3.1,13,譬如火焉，火中，寒暑乃退
昭3.1,14,此其極也，能無退乎
昭3.1,15,晉將失諸侯，諸侯求煩不獲
昭3.1,16,二大夫退
昭3.1,17,子大叔告人曰：張趯有知，其猶在君子之後乎
昭3.2,0,丁未，滕子原卒
昭3.2,1,同盟，故書名
昭3.3,0,齊侯使晏嬰請繼室於晉，曰：寡君使嬰曰：寡人願事君朝夕不倦，將奉質幣以無失時，則國家多難，是以不獲
昭3.3,1,不腆先君之適以備內官，焜燿寡人之望，則又無祿，早世隕命，寡人失望
昭3.3,2,君若不忘先君之好，惠顧齊國，辱收寡人，徼福於大公丁公，照臨敝邑，鎮撫其社稷，則猶有先君之適及遺姑姊妹若而人
昭3.3,3,君若不棄敝邑，而辱使董振擇之，以備嬪嬙，寡人之望也
昭3.3,4,韓宣子使叔向對曰：寡君之願也
昭3.3,5,寡君不能獨任其社稷之事，未有伉儷，在縗絰之中，是以未敢請
昭3.3,6,君有辱命，惠莫大焉
昭3.3,7,若惠顧敝邑，撫有晉國，賜之內主，豈唯寡君，舉群臣實受其貺，其自唐叔以下實寵嘉之
昭3.4,0,夏四月，鄭伯如晉，公孫段相，甚敬而卑，禮無違者
昭3.4,1,晉侯嘉焉，授之以策，曰：子豐有勞於晉國，余聞而弗忘
昭3.4,2,賜女州田，以胙乃舊勳
昭3.4,3,伯石再拜稽首，受策以出
昭3.5,0,五月，叔弓如滕，葬滕成公，子服椒爲介
昭3.5,1,及郊，遇懿伯之忌，敬子不入
昭3.5,2,惠伯曰：公事有公利，無私忌
昭3.5,3,椒請先入
昭3.5,4,乃先受館
昭3.5,5,敬子從之
昭3.6,0,晉韓起如齊逆女
昭3.6,1,公孫蠆爲少姜之有寵也，以其子更公女，而嫁公子
昭3.6,2,人謂宣子：子尾欺晉，晉胡受之
昭3.6,3,宣子曰：我欲得齊，而遠其寵，寵將來乎
昭3.7,0,秋七月，鄭罕虎如晉，賀夫人，且告曰：楚人日徵敝邑以不朝立王之故
昭3.7,1,敝邑之往，則畏執事其謂寡君而固有外心
昭3.7,2,其不往，則宋之盟云
昭3.7,3,進退，罪也
昭3.7,4,寡君使虎布之
昭3.7,5,宣子使叔向對曰：君若辱有寡君，在楚何害
昭3.7,6,脩宋盟也
昭3.7,7,君苟思盟，寡君乃知免於戾矣
昭3.7,8,君若不有寡君，雖朝夕辱於敝邑，寡君猜焉
昭3.7,9,君實有心，何辱命焉
昭3.7,10,君其往也
昭3.7,11,苟有寡君，在楚猶在晉也
昭3.8,0,小邾穆公來朝，季武子欲卑之
昭3.8,1,穆叔曰：不可
昭3.8,2,曹滕二邾實不忘我好，敬以逆之，猶懼其貳，又卑一睦，焉逆群好也
昭3.8,3,其如舊而加敬焉
昭3.8,4,志曰：能敬無災
昭3.8,5,又曰：敬逆來者，天所福也
昭3.8,6,季孫從之
昭3.9,0,八月，大雩，旱也
昭3.10,0,齊侯田於莒，盧蒲嫳見，泣，且請曰：余髮如此種種，余奚能爲
昭3.10,1,公曰：諾
昭3.10,2,吾告二子
昭3.10,3,歸而告之
昭3.10,4,子尾欲復之，子雅不可，曰：彼其髮短而心甚長，其或寢處我矣
昭3.10,5,九月，子雅放盧蒲嫳于北燕
昭3.11,0,燕簡公多嬖寵，欲去諸大夫而立其寵人
昭3.11,1,冬，燕大夫比以殺公之外嬖
昭3.11,2,公懼，奔齊
昭3.11,3,書曰北燕伯款出奔齊，罪之也
昭3.12,0,十月，鄭伯如楚，子產相
昭3.12,1,楚子享之，賦吉日
昭3.12,2,既享，子產乃具田備，王以田江南之夢
昭3.13,0,齊公孫竈卒
昭3.13,1,司馬竈見晏子，曰：又喪子雅矣
昭3.13,2,晏子曰：惜也
昭3.13,3,子旗不免，殆哉
昭3.13,4,姜族弱矣，而嬀將始昌
昭3.13,5,二惠競爽猶可，又弱一个焉，姜其危哉
昭4.1,0,四年春王正月，許男如楚，楚子止之
昭4.1,1,遂止鄭伯，復田江南，許男與焉
昭4.2,0,大雨雹
昭4.2,1,季武子問於申豐曰：雹可禦乎
昭4.2,2,對曰：聖人在上，無雹
昭4.2,3,雖有，不爲災
昭4.2,4,古者日在北陸而藏冰，西陸朝覿而出之
昭4.2,5,其藏冰也，深山窮谷，固陰沍寒，於是乎取之
昭4.2,6,其出之也，朝之祿位，賓食喪祭，於是乎用之
昭4.2,7,其藏之也，黑牡秬黍以享司寒
昭4.2,8,其出之也，桃弧棘矢以除其災
昭4.2,9,其出入也時
昭4.2,10,食肉之祿，冰皆與焉
昭4.2,11,大夫命婦喪浴用冰
昭4.2,12,祭寒而藏之，獻羔而啓之，公始用之，火出而畢賦，自命夫命婦至於老疾，無不受冰
昭4.2,13,山人取之，縣人傳之，輿人納之，隸人藏之
昭4.2,14,夫冰以風壯，而以風出
昭4.2,15,其藏之也周，其用之也徧，則冬無愆陽，夏無伏陰，春無凄風，秋無苦雨，雷出不震，無菑霜雹，癘疾不降，民不夭札
昭4.2,16,今藏川池之冰棄而不用，風不越而殺，雷不發而震
昭4.2,17,雹之爲菑，誰能禦之
昭4.2,18,七月之卒章，藏冰之道也
昭4.3,0,夏，諸侯如楚，魯衛曹邾不會
昭4.3,1,曹邾辭以難，公辭以時祭，衛侯辭以疾
昭4.3,2,鄭伯先待于申
昭4.3,3,六月丙午，楚子合諸侯于申
昭4.3,4,椒舉言於楚子曰：臣聞諸侯無歸，禮以爲歸
昭4.3,5,今君始得諸侯，其慎禮矣
昭4.3,6,霸之濟否，在此會也
昭4.3,7,夏啓有鈞臺之享，商湯有景亳之命，周武有孟津之誓，成有岐陽之蒐，康有酆宮之朝，穆有塗山之會，齊桓有召陵之師，晉文有踐土之盟
昭4.3,8,君其何用
昭4.3,9,宋向戌鄭公孫僑在，諸侯之良也，君其選焉
昭4.3,10,王曰：吾用齊桓
昭4.3,11,王使問禮於左師與子產
昭4.3,12,左師曰：小國習之，大國用之，敢不薦聞
昭4.3,13,獻公合諸侯之禮六
昭4.3,14,子產曰：小國共職，敢不薦守
昭4.3,15,獻伯子男會公之禮六
昭4.3,16,君子謂合左師善守先代，子產善相小國
昭4.4,0,秋七月，楚子以諸侯伐吳，宋太子鄭伯先歸，宋華費遂鄭大夫從
昭4.4,1,使屈申圍朱方，八月甲申，克之，執齊慶封而盡滅其族
昭4.4,2,將戮慶封，椒舉曰：臣聞無瑕者可以戮人
昭4.4,3,慶封惟逆命，是以在此，其肯從於戮乎
昭4.4,4,播於諸侯，焉用之
昭4.4,5,王弗聽，負之斧鉞，以徇於諸侯，使言曰：無或如齊慶封弒其君，弱其孤，以盟其大夫
昭4.4,6,慶封曰：無或如楚共王之庶子圍弒其君──兄之子麇──而代之，以盟諸侯
昭4.4,7,王使速殺之
昭4.5,0,九月，取鄫，言易也
昭4.5,1,莒亂，著丘公立而不撫鄫，鄫叛而來，故曰取
昭4.5,2,凡克邑，不用師徒曰取
昭4.6,0,鄭子產作丘賦，國人謗之，曰：其父死於路，己爲蠆尾，以令於國，國將若之何
昭4.6,1,子寬以告
昭4.6,2,子產曰：何害
昭4.6,3,苟利社稷，死生以之
昭4.6,4,且吾聞爲善者不改其度，故能有濟也
昭4.6,5,民不可逞，度不可改
昭4.6,6,詩曰：禮義不愆，何恤於人言
昭4.6,7,吾不遷矣
昭4.6,8,渾罕曰：國氏其先亡乎
昭4.6,9,君子作法於涼，其敝猶貪
昭4.6,10,作法於貪，敝將若之何
昭4.6,11,姬在列者，蔡及曹滕其先亡乎，偪而無禮
昭4.6,12,鄭先衛亡，偪而無法
昭4.6,13,政不率法，而制於心
昭4.6,14,民各有心，何上之有
昭4.7,0,冬，吳伐楚，入棘櫟麻，以報朱方之役
昭4.7,1,楚沈尹射奔命於夏汭，葴尹宜咎城鍾離，薳啓彊城巢，然丹城州來
昭4.7,2,東國水，不可以城
昭4.7,3,彭生罷賴之師
昭4.8,0,初，穆子去叔孫氏，及庚宗，遇婦人，使私爲食而宿焉
昭4.8,1,問其行，告之故，哭而送之
昭4.8,2,適齊，娶於國氏，生孟丙仲壬
昭4.8,3,夢天壓己，弗勝，顧而見人，黑而上僂，深目而豭喙，號之曰：牛
昭4.8,4,助余
昭4.8,5,乃勝之
昭4.8,6,旦而皆召其徒，無之
昭4.8,7,且曰：志之
昭4.8,8,及宣伯奔齊，饋之
昭4.8,9,宣伯曰：魯以先子之故，將存吾宗，必召女
昭4.8,10,召女，何如
昭4.8,11,對曰：願之久矣
昭5.1,0,五年春王正月，舍中軍，卑公室也
昭5.1,1,毀中軍于施氏，成諸臧氏
昭5.1,2,初，作中軍，三分公室，而各有其一
昭5.1,3,季氏盡征之，叔孫氏臣其子弟，孟氏取其半焉
昭5.1,4,及其舍之也，四分公室，季氏擇二，二子各一，皆盡征之，而貢于公
昭5.2,0,楚子以屈申爲貳於吳，乃殺之
昭5.2,1,以屈生爲莫敖，使與令尹子蕩如晉逆女
昭5.2,2,過鄭，鄭伯勞子蕩于氾，勞屈生于菟氏
昭5.2,3,晉侯送女于邢丘
昭5.2,4,子產相鄭伯會晉侯于邢丘
昭5.3,0,公如晉，自郊勞至于贈賄，無失禮
昭5.3,1,晉侯謂女叔齊曰：魯侯不亦善於禮乎
昭5.3,2,對曰：魯侯焉知禮
昭5.3,3,公曰：何爲
昭5.3,4,自郊勞至于贈賄，禮無違者，何故不知
昭5.3,5,對曰：是儀也，不可謂禮
昭5.3,6,禮，所以守其國，行其政令，無失其民者也
昭5.3,7,今政令在家，不能取也
昭5.3,8,有子家羈，弗能用也
昭5.3,9,奸大國之盟，陵虐小國
昭5.3,10,利人之難，不知其私
昭5.3,11,公室四分，民食於他
昭5.3,12,思莫在公，不圖其終
昭5.3,13,爲國君，難將及身，不恤其所
昭5.3,14,禮之本末將於此乎在，而屑屑焉習儀以亟
昭5.3,15,言善於禮，不亦遠乎
昭5.3,16,君子謂叔侯於是乎知禮
昭5.4,0,晉韓宣子如楚送女，叔向爲介
昭5.4,1,鄭子皮子大叔勞諸索氏
昭5.4,2,大叔謂叔向曰：楚王汏侈已甚，子其戒之
昭5.4,3,叔向曰：汏侈已甚，身之災也，焉能及人
昭5.4,4,若奉吾幣帛，慎吾威儀
昭5.4,5,守之以信，行之以禮
昭5.4,6,敬始而思終，終無不復
昭5.4,7,從而不失儀，敬而不失威
昭5.4,8,道之以訓辭，奉之以舊法，考之以先王，度之以二國，雖汏侈，若我何
昭5.5,0,鄭罕虎如齊，娶於子尾氏
昭5.5,1,晏子驟見之
昭5.5,2,陳桓子問其故
昭5.5,3,對曰：能用善人，民之主也
昭5.6,0,夏，莒牟夷以牟婁及防茲來奔
昭5.6,1,牟夷非卿而書，尊地也
昭5.7,0,莒人來討，不設備
昭5.7,1,戊辰，叔弓敗諸蚡泉，莒未陳也
昭5.8,0,冬十月，楚子以諸侯及東夷伐吳，以報棘櫟麻之役
昭5.8,1,薳射以繁揚之師會於夏汭
昭5.8,2,越大夫常壽過帥師會楚子于瑣
昭5.8,3,聞吳師出，薳啓彊帥師從之，遽不設備，吳人敗諸鵲岸
昭5.8,4,楚子以馹至於羅汭
昭5.9,0,秦后子復歸於秦，景公卒故也
昭6.1,0,六年春王正月，杞文公卒
昭6.1,1,弔如同盟，禮也
昭6.2,0,大夫如秦，葬景公，禮也
昭6.3,0,三月，鄭人鑄刑書
昭6.3,1,叔向使詒子產書，曰：
昭6.4,0,夏，季孫宿如晉，拜莒田也
昭6.4,1,晉侯享之，有加籩
昭6.4,2,武子退，使行人告曰：小國之事大國也，苟免於討，不敢求貺
昭6.4,3,得貺不過三獻
昭6.4,4,今豆有加，下臣弗堪，無乃戾也
昭6.4,5,韓宣子曰：寡君以爲驩也
昭6.4,6,對曰：寡君猶未敢，況下臣，君之隸也，敢聞加貺
昭6.4,7,固請徹加，而後卒事
昭6.4,8,晉人以爲知禮，重其好貨
昭6.5,0,宋寺人柳有寵，大子佐惡之
昭6.5,1,華合比曰：我殺之
昭6.5,2,柳聞之，乃坎用牲埋書，而告公曰：合比將納亡人之族，既盟于北郭矣
昭6.5,3,公使視之，有焉，遂逐華合比
昭6.5,4,合比奔衛
昭6.5,5,於是華亥欲代右師，乃與寺人柳比，從爲之徵，曰：聞之久矣
昭6.5,6,公使代之
昭6.5,7,見於左師，左師曰：女夫也必亡
昭6.5,8,女喪而宗室，於人何有
昭6.5,9,人亦於女何有
昭6.5,10,詩曰：宗子維城，毋俾城壞，毋獨斯畏
昭6.5,11,女其畏哉
昭6.6,0,六月丙戌，鄭災
昭6.7,0,楚公子棄疾如晉，報韓子也
昭6.7,1,過鄭，鄭罕虎公孫僑游吉從鄭伯以勞諸柤，辭不敢見
昭6.7,2,固請，見之
昭6.7,3,見如見王
昭6.7,4,以其乘馬八匹私面
昭6.7,5,見子皮如上卿，以馬六匹
昭6.7,6,見子產以馬四匹
昭6.7,7,見子大叔以馬二匹
昭6.7,8,禁芻牧採樵，不入田，不樵樹，不采蓺，不抽屋，不强匄
昭6.7,9,誓曰：有犯命者，君子廢，小人降
昭6.7,10,舍不爲暴，主不慁賓
昭6.7,11,往來如是，鄭三卿皆知其將爲王也
昭6.8,0,秋九月，大雩，旱也
昭6.9,0,徐儀楚聘于楚，楚子執之，逃歸
昭6.9,1,懼其叛也，使薳洩伐徐
昭6.9,2,吳人救之
昭6.9,3,令尹子蕩帥師伐吳，師于豫章，而次于乾谿
昭6.9,4,吳人敗其師於房鍾，獲宮廄尹棄疾
昭6.9,5,子蕩歸罪於薳洩而殺之
昭6.10,0,冬，叔弓如楚，聘，且弔敗也
昭6.11,0,十一月，齊侯如晉，請伐北燕也
昭6.11,1,士匄相士鞅逆諸河，禮也
昭6.11,2,晉侯許之
昭6.11,3,十二月，齊侯遂伐北燕，將納簡公
昭6.11,4,晏子曰：不入
昭6.11,5,燕有君矣，民不貳
昭6.11,6,吾君賄，左右諂諛，作大事不以信，未嘗可也
昭7.1,0,七年春王正月，暨齊平，齊求之也
昭7.1,1,癸巳，齊侯次于虢
昭7.1,2,燕人行成，曰：敝邑知罪，敢不聽命
昭7.1,3,先君之敝器請以謝罪
昭7.1,4,公孫皙曰：受服而退，俟釁而動，可也
昭7.1,5,二月戊午，盟于濡上
昭7.1,6,燕人歸燕姬，賂以瑤罋玉櫝斝耳
昭7.1,7,不克而還
昭7.2,0,楚子之爲令尹也，爲王旌以田
昭7.2,1,芋尹無宇斷之，曰：一國兩君，其誰堪之
昭7.2,2,及即位，爲章華之宮，納亡人以實之
昭7.2,3,無宇之閽入焉
昭7.2,4,無宇執之，有司弗與，曰：執人於王宮，其罪大矣
昭7.2,5,執而謁諸王
昭7.2,6,王將飲酒，無宇辭曰：天子經略，諸侯正封，古之制也
昭7.2,7,封略之內，何非君土
昭7.2,8,食土之毛，誰非君臣
昭7.2,9,故詩曰：普天之下，莫非王土
昭7.2,10,率土之濱，莫非王臣
昭7.2,11,天有十日，人有十等
昭7.2,12,下所以事上，上所以共神也
昭7.2,13,故王臣公，公臣大夫，大夫臣士，士臣皁，皁臣輿，輿臣隸，隸臣僚，僚臣僕，僕臣臺
昭7.2,14,馬有圉，牛有牧，以待百事
昭7.2,15,今有司曰：女胡執人於王宮
昭7.2,16,將焉執之
昭7.2,17,周文王之法曰：有亡，荒閱，所以得天下也
昭7.2,18,吾先君文王，作僕區之法，曰：盜所隱器，與盜同罪，所以封汝也
昭7.2,19,若從有司，是無所執逃臣也
昭7.2,20,逃而舍之，是無陪臺也
昭7.2,21,王事無乃闕乎
昭7.2,22,昔武王數紂之罪以告諸侯曰：紂爲天下逋逃主，萃淵藪
昭7.2,23,故夫致死焉
昭7.2,24,君王始求諸侯而則紂，無乃不可乎
昭7.2,25,若以二文之法取之，盜有所在矣
昭7.2,26,王曰：取而臣以往
昭7.2,27,盜有寵，未可得也
昭7.2,28,遂赦之
昭7.3,0,楚子成章華之臺，願與諸侯落之
昭7.3,1,大宰薳啓彊曰：臣能得魯侯
昭7.3,2,薳啓疆來召公，辭曰：昔先君成公命我先大夫嬰齊曰：吾不忘先君之好，將使衡父照臨楚國，鎮撫其社稷，以輯寧爾民
昭7.3,3,嬰齊受命于蜀
昭7.3,4,奉承以來，弗敢失隕，而致諸宗祧
昭7.3,5,日我先君共王引領北望，日月以冀，傳序相授，於今四王矣
昭7.3,6,嘉惠未至，唯襄公之辱臨我喪
昭7.3,7,孤與其二三臣悼心失圖，社稷之不皇，況能懷思君德
昭7.3,8,今君若步玉趾，辱見寡君，寵靈楚國，以信蜀之役，致君之嘉惠，是寡君既受貺矣，何蜀之敢望
昭7.3,9,其先君鬼神實嘉賴之，豈唯寡君
昭7.3,10,君若不來，使臣請問行期，寡君將承質幣而見于蜀，以請先君之貺
昭7.4,0,夏四月甲辰朔，日有食之
昭7.4,1,晉侯問於士文伯曰：誰將當日食
昭7.4,2,對曰：魯衛惡之
昭7.4,3,衛大，魯小
昭7.4,4,公曰：何故
昭7.4,5,對曰：去衛地如魯地，於是有災，魯實受之
昭7.4,6,其大咎其衛君乎
昭7.4,7,魯將上卿
昭7.4,8,公曰：詩所謂彼日而食，于何不臧者，何也
昭7.4,9,對曰：不善政之謂也
昭7.4,10,國無政，不用善，則自取謫于日月之災，故政不可不慎也
昭7.4,11,務三而已：一曰擇人，二曰因民，三曰從時
昭7.5,0,晉人來治杞田，季孫將以成與之
昭7.5,1,謝息爲孟孫守，不可，曰：人有言曰：雖有挈缾之知，守不假器，禮也
昭7.5,2,夫子從君，而守臣喪邑，雖吾子亦有猜焉
昭7.5,3,季孫曰：君之在楚，於晉罪也
昭7.5,4,又不聽晉，魯罪重矣
昭7.5,5,晉師必至，吾無以待之，不如與之
昭7.5,6,間晉而取諸杞
昭7.5,7,吾與子桃，成反，誰敢有之
昭7.5,8,是得二成也
昭7.5,9,魯無憂，而孟孫益邑，子何病焉
昭7.5,10,辭以無山，與之萊柞
昭7.5,11,乃遷于桃
昭7.5,12,晉人爲杞取成
昭7.6,0,楚子享公于新臺，使長鬣者相
昭7.6,1,好以大屈
昭7.6,2,既而悔之
昭7.6,3,薳啓彊聞之，見公
昭7.6,4,公語之，拜賀
昭7.6,5,公曰：何賀
昭7.6,6,對曰：齊與晉越欲此久矣
昭7.6,7,寡君無適與也，而傳諸君
昭7.6,8,君其備禦三鄰，慎守寶矣，敢不賀乎
昭7.6,9,公懼，乃反之
昭7.7,0,鄭子產聘于晉
昭7.7,1,晉侯有疾，韓宣子逆客，私焉，曰：寡君寢疾，於今三月矣，並走群望，有加而無瘳
昭7.7,2,今夢黃熊入于寢門，其何厲鬼也
昭7.7,3,對曰：以君之明，子爲大政，其何厲之有
昭7.7,4,昔堯殛鯀于羽山，其神化爲黃熊，以入于羽淵，實爲夏郊，三代祀之
昭7.7,5,晉爲盟主，其或者未之祀也乎
昭7.7,6,韓子祀夏郊
昭7.7,7,晉侯有間，賜子產莒之二方鼎
昭7.8,0,子產爲豐施歸州田於韓宣子，曰：日君以夫公孫段爲能任其事，而賜之州田
昭7.8,1,今無祿早世，不獲久享君德
昭7.8,2,其子弗敢有，不敢以聞於君，私致諸子
昭7.8,3,宣子辭
昭7.8,4,子產曰：古人有言曰：其父析薪，其子弗克負荷
昭7.8,5,施將懼不能任其先人之祿，其況能任大國之賜
昭7.8,6,縱吾子爲政而可，後之人若屬有疆埸之言，敝邑獲戾，而豐氏受其大討
昭7.8,7,吾子取州，是免敝邑於戾，而建置豐氏也
昭7.8,8,敢以爲請
昭7.8,9,宣子受之，以告晉侯
昭7.8,10,晉侯以與宣子
昭7.8,11,宣子爲初言，病有之，以易原縣於樂大心
昭7.9,0,鄭人相驚以伯有，曰：伯有至矣
昭7.9,1,則皆走，不知所往
昭7.9,2,鑄刑書之歲二月，或夢伯有介而行，曰：壬子，余將殺帶也
昭7.9,3,明年壬寅，余又將殺段也
昭7.9,4,及壬子，駟帶卒，國人益懼
昭7.9,5,齊燕平之月，壬寅，公孫段卒，國人愈懼
昭7.9,6,其明月，子產立公孫洩及良止以撫之，乃止
昭7.9,7,子大叔問其故
昭7.9,8,子產曰：鬼有所歸，乃不爲厲，吾爲之歸也
昭7.9,9,大叔曰：公孫洩何爲
昭7.9,10,子產曰：說也
昭7.9,11,爲身無義而圖說，從政有所反之，以取媚也
昭7.9,12,不媚，不信
昭7.9,13,不信，民不從也
昭7.10,0,子皮之族飲酒無度，故馬師氏與子皮氏有惡
昭7.10,1,齊師還自燕之月，罕朔殺罕魋
昭7.10,2,罕朔奔晉
昭7.10,3,韓宣子問其位於子產
昭7.10,4,子產曰：君之羈臣，苟得容以逃死，何位之敢擇
昭7.10,5,卿違，從大夫之位
昭7.10,6,罪人以其罪降，古之制也
昭7.10,7,朔於敝邑，亞大夫也
昭7.10,8,其官，馬師也，獲戾而逃，唯執政所寘之
昭7.10,9,得免其死，爲惠大矣，又敢求位
昭7.10,10,宣子爲子產之敏也，使從嬖大夫
昭7.11,0,秋八月，衛襄公卒
昭7.11,1,晉大夫言於范獻子曰：衛事晉爲睦，晉不禮焉，庇其賊人而取其地，故諸侯貳
昭7.11,2,詩曰：䳭鴒在原，兄弟急難
昭7.11,3,又曰：死喪之威，兄弟孔懷
昭7.11,4,兄弟之不睦，於是乎不弔
昭7.11,5,況遠人，誰敢歸之
昭7.11,6,今又不禮於衛之嗣，衛必叛我，是絕諸侯也
昭7.11,7,獻子以告韓宣子
昭7.11,8,宣子說，使獻子如衛弔，且反戚田
昭7.12,0,九月，公至自楚
昭7.12,1,孟僖子病不能相禮，乃講學之，苟能禮者從之
昭7.12,2,及其將死也，召其大夫，曰：禮，人之幹也
昭7.12,3,無禮，無以立
昭7.12,4,吾聞將有達者曰孔丘，聖人之後也，而滅於宋
昭7.12,5,其祖弗父何以有宋而授厲公
昭7.12,6,及正考父，佐戴武宣，三命茲益共，故其鼎銘云：一命而僂，再命而傴，三命而俯，循牆而走，亦莫余敢侮
昭7.12,7,饘於是，鬻於是，以餬余口
昭7.12,8,其共也如是
昭7.12,9,臧孫紇有言曰：聖人有明德者，若不當世，其後必有達人
昭7.12,10,今其將在孔丘乎
昭7.12,11,我若獲沒，必屬說與何忌於夫子，使事之，而學禮焉，以定其位
昭7.12,12,故孟懿子與南宮敬叔師事仲尼
昭7.12,13,仲尼曰：能補過者，君子也
昭7.12,14,詩曰君子是則是效，孟僖子可則效已矣
昭7.13,0,單獻公棄親用羈
昭7.13,1,冬十月辛酉，襄頃之族殺獻公而立成公
昭7.14,0,十一月，季武子卒
昭7.14,1,晉侯謂伯瑕曰：吾所問日食，從矣
昭7.14,2,可常乎
昭7.14,3,對曰：不可
昭7.14,4,六物不同，民心不壹，事序不類，官職不則，同始異終，胡可常也
昭7.14,5,詩曰或燕燕居息，或憔悴事國，其異終也如是
昭7.14,6,公曰：何謂六物
昭7.14,7,對曰：歲時日月星辰，是謂也
昭7.14,8,公曰：多語寡人辰而莫同，何謂辰
昭7.14,9,對曰：日月之會是謂辰，故以配日
昭7.15,0,衛襄公夫人姜氏無子，嬖人婤姶生孟縶
昭7.15,1,孔成子夢康叔謂己：立元，余使羈之孫圉與史苟相之
昭7.15,2,史朝亦夢康叔謂己：余將命而子苟與孔烝鉏之曾孫圉相元
昭7.15,3,史朝見成子，告之夢，夢協
昭7.15,4,晉韓宣子爲政聘于諸侯之歲，婤姶生子，名之曰元
昭7.15,5,孟縶之足不良能行
昭7.15,6,孔成子以周易筮之，曰：元尚享衛國，主其社稷
昭7.15,7,遇屯
昭7.15,8,又曰：余尚立縶，尚克嘉之
昭7.15,9,遇屯之比
昭7.15,10,以示史朝
昭7.15,11,史朝曰：元亨，又何疑焉
昭7.15,12,成子曰：非長之謂乎
昭7.15,13,對曰：康叔名之，可謂長矣
昭7.15,14,孟非人也，將不列於宗，不可謂長
昭7.15,15,且其繇曰：利建侯
昭7.15,16,嗣吉，何建
昭7.15,17,建非嗣也
昭7.15,18,二卦皆云，子其建之
昭7.15,19,康叔命之，二卦告之，筮襲於夢，武王所用也，弗從何爲
昭7.15,20,弱足者居
昭7.15,21,侯主社稷，臨祭祀，奉民人，事鬼神，從會朝，又焉得居
昭7.15,22,各以所利，不亦可乎
昭7.15,23,故孔成子立靈公
昭7.15,24,十二月癸亥，葬衛襄公
昭8.1,0,八年春，石言于晉魏榆
昭8.1,1,晉侯問於師曠曰：石何故言
昭8.1,2,對曰：石不能言，或馮焉
昭8.1,3,不然，民聽濫也
昭8.1,4,抑臣又聞之曰：作事不時，怨讟動于民，則有非言之物而言
昭8.1,5,今宮室崇侈，民力彫盡，怨讟並作，莫保其性，石言，不亦宜乎
昭8.1,6,於是晉侯方築虒祁之宮，叔向曰：子野之言君子哉
昭8.1,7,君子之言，信而有徵，故怨遠於其身
昭8.1,8,小人之言，僭而無徵，故怨咎及之
昭8.1,9,詩曰哀哉不能言，匪舌是出，唯躬是瘁
昭8.1,10,哿矣能言，巧言如流，俾躬處休，其是之謂乎
昭8.1,11,是宮也成，諸侯必叛，君必有咎，夫子知之矣
昭8.2,0,陳哀公元妃鄭姬生悼大子偃師，二妃生公子留，下妃生公子勝
昭8.2,1,二妃嬖，留有寵，屬諸司徒招與公子過
昭8.2,2,哀公有癈疾，三月甲申，公子招公子過殺悼大子偃師而立公子留
昭8.3,0,叔弓如晉，賀虒祁也
昭8.3,1,游吉相鄭伯以如晉，亦賀虒祁也
昭8.3,2,史趙見子大叔，曰：甚哉其相蒙也
昭8.3,3,可弔也，而又賀之
昭8.3,4,子大叔曰：若何弔也
昭8.3,5,其非唯我賀，將天下實賀
昭8.4,0,秋，大蒐于紅，自根牟至于商衛，革車千乘
昭8.5,0,七月甲戌，齊子尾卒
昭8.5,1,子旗欲治其室
昭8.5,2,丁丑，殺梁嬰
昭8.5,3,八月庚戌，逐子成子工子車，皆來奔，而立子良氏之宰
昭8.5,4,其臣曰：孺子長矣，而相吾室，欲兼我也
昭8.5,5,授甲，將攻之
昭8.5,6,陳桓子善於子尾，亦授甲，將助之
昭8.5,7,或告子旗，子旗不信，則數人告
昭8.5,8,將往，又數人告於道，遂如陳氏
昭8.5,9,桓子將出矣，聞之而還，游服而逆之，請命
昭8.5,10,對曰：聞彊氏授甲將攻子，子聞諸
昭8.5,11,曰：弗聞
昭8.5,12,子盍亦授甲，無宇請從
昭8.5,13,子旗曰：子胡然
昭8.5,14,彼，孺子也
昭8.5,15,吾誨之，猶懼其不濟，吾又寵秩之——其若先人何
昭8.5,16,子盍謂之
昭8.5,17,周書曰惠不惠，茂不茂，康叔所以服弘大也
昭8.5,18,桓子稽顙曰：頃靈福子，吾猶有望
昭8.5,19,遂和之如初
昭8.6,0,陳公子招歸罪於公子過而殺之
昭8.6,1,九月，楚公子棄疾帥師奉孫吳圍陳，宋戴惡會之
昭8.6,2,冬十一月壬午，滅陳
昭8.6,3,輿嬖袁克殺馬毀玉以葬
昭8.6,4,楚人將殺之，請寘之，既又請私
昭8.6,5,私於幄，加絰於顙而逃
昭9.1,0,九年春，叔弓宋華亥鄭游吉衛趙黶會楚子于陳
昭9.2,0,二月庚申，楚公子棄疾遷許于夷，實城父
昭9.2,1,取州來淮北之田以益之，伍舉授許男田
昭9.2,2,然丹遷城父人於陳，以夷濮西田益之
昭9.2,3,遷方城外人於許
昭9.3,0,周甘人與晉閻嘉爭閻田
昭9.3,1,晉梁丙張趯率陰戎伐潁
昭9.3,2,王使詹桓伯辭於晉，曰：我自夏以后稷，魏駘芮岐畢，吾西土也
昭9.3,3,及武王克商，蒲姑商奄，吾東土也
昭9.3,4,巴濮楚鄧，吾南土也
昭9.3,5,肅慎燕亳，吾北土也
昭9.3,6,吾何邇封之有
昭9.3,7,文武成康之建母弟，以蕃屏周，亦其廢隊是爲，豈如弁髦，而因以敝之
昭9.3,8,先王居檮杌于四裔，以禦螭魅，故允姓之姦居于瓜州
昭9.3,9,伯父惠公歸自秦，而誘以來，使偪我諸姬，入我郊甸，則戎焉取之
昭9.3,10,戎有中國，誰之咎也
昭9.3,11,后稷封殖天下，今戎制之，不亦難乎
昭9.3,12,伯父圖之
昭9.3,13,我在伯父，猶衣服之有冠冕，木水之有本原，民人之有謀主也
昭9.3,14,伯父若裂冠毀冕，拔本塞原，專棄謀主，雖戎狄，其何有余一人
昭9.3,15,叔向謂宣子曰：文之伯也，豈能改物
昭9.3,16,翼戴天子，而加之以共
昭9.3,17,自文以來，世有衰德，而暴蔑宗周，以宣示其侈
昭9.3,18,諸侯之貳，不亦宜乎
昭9.3,19,且王辭直，子其圖之
昭9.3,20,宣子說
昭9.3,21,王有姻喪，使趙成如周弔，且致閻田與襚，反潁俘
昭9.3,22,王亦使賓滑執甘大夫襄以說於晉，晉人禮而歸之
昭9.4,0,夏四月，陳災
昭9.4,1,鄭裨竈曰：五年陳將復封，封五十二年而遂亡
昭9.4,2,子產問其故
昭9.4,3,對曰：陳，水屬也
昭9.4,4,火，水妃也
昭9.4,5,而楚所相也
昭9.4,6,今火出而火陳，逐楚而建陳也
昭9.4,7,妃以五成，故曰五年
昭9.4,8,歲五及鶉火，而後陳卒亡，楚克有之，天之道也，故曰五十二年
昭9.5,0,晉荀盈如齊逆女，還，六月，卒于戲陽
昭9.5,1,殯于絳，未葬
昭9.5,2,晉侯飲酒，樂
昭9.5,3,膳宰屠蒯趨入，請佐公使尊，許之
昭9.5,4,而遂酌以飲工，曰：女爲君耳，將司聰也
昭9.5,5,辰在子卯，謂之疾日，君徹宴樂，學人舍業，爲疾故也
昭9.5,6,君之卿佐，是謂股肱
昭9.5,7,股肱或虧，何痛如之
昭9.5,8,女弗聞而樂，是不聰也
昭9.5,9,又飲外嬖嬖叔，曰：女爲君目，將司明也
昭9.5,10,服以旌禮，禮以行事，事有其物，物有其容
昭9.5,11,今君之容，非其物也
昭9.5,12,而女不見，是不明也
昭9.5,13,亦自飲也，曰：味以行氣，氣以實志，志以定言，言以出令
昭9.5,14,臣實司味，二御失官，而君弗命，臣之罪也
昭9.5,15,公說，徹酒
昭9.6,0,孟僖子如齊殷聘，禮也
昭9.7,0,冬，築郎囿
昭9.7,1,書時也
昭9.7,2,季平子欲其速成也，叔孫昭子曰：詩曰：經始勿亟，庶民子來
昭9.7,3,焉用速成，其以勦民也
昭9.7,4,無囿猶可
昭9.7,5,無民，其可乎
昭10.1,0,十年春王正月，有星出于婺女
昭10.1,1,鄭裨竈言於子產曰：七月戊子，晉君將死
昭10.1,2,今茲歲在顓頊之虛，姜氏任氏實守其地，居其維首，而有妖星焉，告邑姜也
昭10.1,3,邑姜，晉之妣也
昭10.1,4,天以七紀，戊子逢公以登，星斯於是乎出，吾是以譏之
昭10.2,0,齊惠欒高氏皆耆酒，信內，多怨，彊於陳鮑氏而惡之
昭10.3,0,秋七月，平子伐莒，取郠
昭10.3,1,獻俘，始用人於亳社
昭10.3,2,臧武仲在齊，聞之，曰：周公其不饗魯祭乎
昭10.3,3,周公饗義，魯無義
昭10.3,4,詩曰：德音孔昭，視民不佻
昭10.3,5,佻之謂甚矣，而壹用之，將誰福哉
昭10.4,0,戊子，晉平公卒
昭10.4,1,鄭伯如晉，及河，晉人辭之
昭10.4,2,游吉遂如晉
昭10.4,3,九月，叔孫婼齊國弱宋華定衛北宮喜鄭罕虎許人曹人莒人邾人滕人薛人杞人小邾人如晉，葬平公也
昭10.5,0,冬十二月，宋平公卒
昭10.5,1,初，元公惡寺人柳，欲殺之
昭10.5,2,及喪，柳熾炭于位，將至，則去之
昭10.5,3,比葬，又有寵
昭11.1,0,十一年春王二月，叔弓如宋，葬平公也
昭11.2,0,景王問於萇弘曰：今茲諸侯何實吉
昭11.2,1,何實凶
昭11.2,2,對曰：蔡凶
昭11.2,3,此蔡侯般弒其君之歲也，歲在豕韋，弗過此矣
昭11.2,4,楚將有之，然壅也
昭11.2,5,歲及大梁，蔡復，楚凶，天之道也
昭11.3,0,五月，齊歸薨
昭11.3,1,大蒐于比蒲，非禮也
昭11.4,0,孟僖子會邾莊公，盟于祲祥，修好，禮也
昭11.5,0,楚師在蔡，晉荀吳謂韓宣子曰：不能救陳，又不能救蔡，物以無親
昭11.5,1,晉之不能亦可知也已
昭11.5,2,爲盟主而不恤亡國，將焉用之
昭11.6,0,單子會韓宣子于戚，視下，言徐
昭11.6,1,叔向曰：單子其將死乎
昭11.6,2,朝有著定，會有表
昭11.6,3,衣有襘，帶有結
昭11.6,4,會朝之言必聞于表著之位，所以昭事序也
昭11.6,5,視不過結襘之中，所以道容貌也
昭11.6,6,言以命之，容貌以明之，失則有闕
昭11.6,7,今單子爲王官伯，而命事於會，視不登帶，言不過步，貌不道容，而言不昭矣
昭11.6,8,不道，不共
昭11.6,9,不昭，不從
昭11.6,10,無守氣矣
昭11.7,0,九月，葬齊歸，公不慼
昭11.7,1,晉士之送葬者，歸以語史趙
昭11.7,2,史趙曰：必爲魯郊
昭11.7,3,侍者曰：何故
昭11.7,4,曰：歸姓也，不思親，祖不歸也
昭11.8,0,冬十一月，楚子滅蔡，用隱太子于岡山
昭11.8,1,申無宇曰：不祥
昭11.8,2,五牲不相爲用，況用諸侯乎
昭11.8,3,王必悔之
昭11.9,0,十二月，單成公卒
昭11.10,0,楚子城陳蔡不羹
昭11.10,1,使棄疾爲蔡公
昭11.10,2,王問於申無宇曰：棄疾在蔡何如
昭11.10,3,對曰：擇子莫如父，擇臣莫如君
昭11.10,4,鄭莊公城櫟而寘子元焉，使昭公不立
昭11.10,5,齊桓公城穀而寘管仲焉，至于今賴之
昭11.10,6,臣聞五大不在邊，五細不在庭
昭11.10,7,親不在外，羈不在內
昭11.10,8,今棄疾在外，鄭丹在內，君其少戒
昭11.10,9,王曰：國有大城，何如
昭11.10,10,對曰：鄭京櫟實殺曼伯，宋蕭亳實殺子游，齊渠丘實殺無知，衛蒲戚實出獻公
昭11.10,11,若由是觀之，則害於國
昭11.10,12,末大必折，尾大不掉，君所知也
昭12.1,0,十二年春，齊高偃納北燕伯款于唐，因其衆也
昭12.2,0,三月，鄭簡公卒
昭12.2,1,將爲葬除，及游氏之廟，將毀焉
昭12.2,2,子大叔使其除徒執用以立，而無庸毀，曰：子產過女，而問何故不毀，乃曰：不忍廟也
昭12.2,3,諾，將毀矣
昭12.2,4,既如是，子產乃使辟之
昭12.2,5,司墓之室有當道者，毀之，則朝而塴
昭12.2,6,弗毀，則日中而堋
昭12.2,7,子大叔請毀之，曰：無若諸侯之賓何
昭12.2,8,子產曰：諸侯之賓能來會吾喪，豈憚日中
昭12.2,9,無損於賓，而民不害，何故不爲
昭12.2,10,遂弗毀，日中而葬
昭12.2,11,君子謂子產於是乎知禮
昭12.2,12,禮，無毀人以自成也
昭12.3,0,夏，宋華定來聘，通嗣君也
昭12.3,1,享之，爲賦蓼蕭，弗知，又不答賦
昭12.3,2,昭子曰：必亡
昭12.3,3,宴語之不懷，寵光之不宣，令德之不知，同福之不受，將何以在
昭12.4,0,齊侯衛侯鄭伯如晉，朝嗣君也
昭12.4,1,公如晉，至河，乃復
昭12.4,2,取郠之役，莒人愬于晉，晉有平公之喪，未之治也，故辭公
昭12.4,3,公子憖遂如晉
昭12.5,0,楚子謂成虎，若敖之餘也，遂殺之
昭12.5,1,或譖成虎於楚子，成虎知之，而不能行
昭12.5,2,書曰楚殺其大夫成虎，懷寵也
昭12.6,0,六月，葬鄭簡公
昭12.7,0,晉荀吳僞會齊師者，假道於鮮虞，遂入昔陽
昭12.7,1,秋八月壬午，滅肥，以肥子緜皋歸
昭12.8,0,周原伯絞虐，其輿臣使曹逃
昭12.8,1,冬十月壬申朔，原輿人逐絞，而立公子跪尋
昭12.8,2,絞奔郊
昭12.9,0,甘簡公無子，立其弟過
昭12.9,1,過將去成景之族
昭12.9,2,成景之族賂劉獻公，丙申，殺甘悼公，而立成公之孫鰌
昭12.9,3,丁酉，殺獻大子之傳庾皮之子過，殺瑕辛于市，及宮嬖綽王孫沒劉州鳩陰忌老陽子
昭12.10,0,季平子立，而不禮於南蒯
昭12.10,1,南蒯謂子仲：吾出季氏，而歸其室於公，子更其位，我以費爲公臣
昭12.10,2,子仲許之
昭12.10,3,南蒯語叔仲穆子，且告之故
昭12.11,0,楚子狩于州來，次于潁尾，使蕩侯潘子司馬督囂尹午陵尹喜帥師圍徐以懼吳
昭12.11,1,楚子次于乾谿，以爲之援
昭12.11,2,雨雪，王皮冠，秦復陶，翠被，豹舄，執鞭以出
昭12.11,3,僕析父從
昭12.11,4,右尹子革夕，王見之，去冠被，舍鞭，與之語，曰：昔我先王熊繹與呂伋王孫牟燮父禽父並事康王，四國皆有分，我獨無有
昭12.11,5,今吾使人於周，求鼎以爲分，王其與我乎
昭12.11,6,對曰：與君王哉
昭12.11,7,昔我先王熊繹辟在荆山，篳路藍縷以處草莽，跋涉山林以事天子，唯是桃弧棘矢以共禦王事
昭12.11,8,齊，王舅也
昭12.11,9,晉及魯衛，王母弟也
昭12.11,10,楚是以無分，而彼皆有
昭12.11,11,今周與四國服事君王，將唯命是從，豈其愛鼎
昭12.11,12,王曰：昔我皇祖伯父昆吾，舊許是宅
昭12.11,13,今鄭人貪賴其田，而不我與
昭12.11,14,我若求之，其與我乎
昭12.11,15,對曰：與君王哉
昭12.11,16,周不愛鼎，鄭敢愛田
昭12.11,17,王曰：昔諸侯遠我而畏晉，今我大城陳蔡不羹，賦皆千乘，子與有勞焉，諸侯其畏我乎
昭12.11,18,對曰：畏君王哉
昭12.11,19,是四國者，專足畏也
昭12.11,20,又加之以楚，敢不畏君王哉
昭12.11,21,工尹路請曰：君王命剝圭以爲鏚柲，敢請命
昭12.11,22,王入視之
昭12.11,23,析父謂子革：吾子，楚國之望也
昭12.11,24,今與王言如響，國其若之何
昭12.11,25,子革曰：摩厲以須，王出，吾刃將斬矣
昭12.11,26,王出，復語
昭12.11,27,左史倚相趨過，王曰：是良史也，子善視之
昭12.11,28,是能讀三墳五典八索九丘
昭12.11,29,對曰：臣嘗問焉：昔穆王欲肆其心，周行天下，將皆必有車轍馬跡焉
昭12.11,30,祭公謀父作祈招之詩以止王心，王是以獲沒於祗宮
昭12.11,31,臣問其詩而不知也
昭12.11,32,若問遠焉，其焉能知之
昭12.11,33,王曰：子能乎
昭12.11,34,對曰：能
昭12.11,35,其詩曰：祈招之愔愔，式昭德音
昭12.11,36,思我王度，式如玉，式如金
昭12.11,37,形民之力，而無醉飽之心
昭12.11,38,王揖而入，饋不食，寢不寐，數日，不能自克，以及於難
昭12.12,0,晉伐鮮虞，因肥之役也
昭13.1,0,十三年春，叔弓圍費，弗克，敗焉
昭13.1,1,平子怒，令見費人執之，以爲囚俘
昭13.1,2,冶區夫曰：非也
昭13.1,3,若見費人，寒者衣之，飢者食之，爲之令主，而共其乏困，費來如歸，南氏亡矣
昭13.1,4,民將叛之，誰與居邑
昭13.1,5,若憚之以威，懼之以怒，民疾而叛，爲之聚也
昭13.1,6,若諸侯皆然，費人無歸，不親南氏，將焉入矣
昭13.1,7,平子從之，費人叛南氏
昭13.2,0,楚子之爲令尹也，殺大司馬薳掩，而取其室
昭13.2,1,及即位，奪薳居田
昭13.2,2,遷許而質許圍
昭13.2,3,蔡洧有寵於王，王之滅蔡也，其父死焉，王使與於守而行
昭13.2,4,申之會，越大夫戮焉
昭13.2,5,王奪鬭韋龜中犨，又奪成然邑，而使爲郊尹
昭13.2,6,蔓成然故事蔡公
昭13.2,7,故薳氏之族及薳居許圍蔡洧蔓成然，皆王所不禮也，因群喪職之族啓越大夫常壽過作亂，圍固城，克息舟，城而居之
昭13.3,0,晉成虒祁，諸侯朝而歸者皆有貳心
昭13.3,1,爲取郠故，晉將以諸侯來討
昭13.3,2,叔向曰：諸侯不可以不示威
昭13.3,3,乃並徵會，告于吳
昭13.3,4,秋，晉侯會吳子于良，水道不可，吳子辭，乃還
昭13.4,0,鮮虞人聞晉師之悉起也，而不警邊，且不修備
昭13.4,1,晉荀吳自著雍以上軍侵鮮虞，及中人，驅衝競，大獲而歸
昭13.5,0,楚之滅蔡也，靈王遷許胡沈道房申於荆焉
昭13.5,1,平王即位，既封陳蔡，而皆復之，禮也
昭13.5,2,隱太子之子廬歸于蔡，禮也
昭13.5,3,悼太子之子吳歸于陳，禮也
昭13.6,0,冬十月，葬蔡靈公，禮也
昭13.7,0,公如晉
昭13.7,1,荀吳謂韓宣子曰：諸侯相朝，講舊好也
昭13.7,2,執其卿而朝其君，有不好焉，不如辭之
昭13.7,3,乃使士景伯辭公于河
昭13.8,0,吳滅州來，令尹子期請伐吳
昭13.8,1,王弗許，曰：吾未撫民人，未事鬼神，未修守備，未定國家，而用民力，敗不可悔
昭13.8,2,州來在吳，猶在楚也
昭13.8,3,子姑待之
昭13.9,0,季孫猶在晉，子服惠伯私於中行穆子曰：魯事晉，何以不如夷之小國
昭13.9,1,魯，兄弟也，土地猶大，所命能具
昭13.9,2,若爲夷棄之，使事齊楚，其何瘳於晉
昭13.9,3,親親與大，賞共罰否，所以爲盟主也
昭13.9,4,子其圖之
昭13.9,5,諺曰：臣一主二
昭13.9,6,吾豈無大國
昭13.9,7,穆子告韓宣子，且曰：楚滅陳蔡，不能救，而爲夷執親，將焉用之
昭13.9,8,乃歸季孫
昭13.9,9,惠伯曰：寡君未知其罪，合諸侯而執其老
昭13.9,10,若猶有罪，死命可也
昭13.9,11,若曰無罪而惠免之，諸侯不聞，是逃命也，何免之爲
昭13.9,12,請從君惠於會
昭13.9,13,宣子患之，謂叔向曰：子能歸季孫乎
昭13.9,14,對曰：不能
昭13.9,15,鮒也能
昭13.9,16,乃使叔魚
昭13.9,17,叔魚見季孫，曰：昔鮒也得罪於晉君，自歸於魯君，微武子之賜，不至於今
昭13.9,18,雖獲歸骨於晉，猶子則肉之，敢不盡情
昭13.9,19,歸子而不歸，鮒也聞諸吏，將爲子除館於西河，其若之何
昭13.9,20,且泣
昭13.9,21,平子懼，先歸
昭13.9,22,惠伯待禮
昭14.1,0,十四年春，意如至自晉，尊晉罪己也
昭14.1,1,尊晉罪己，禮也
昭14.2,0,南蒯之將叛也，盟費人
昭14.2,1,司徒老祁慮癸僞廢疾，使請於南蒯曰：臣願受盟而疾興
昭14.2,2,若以君靈不死，請待間而盟
昭14.2,3,許之
昭14.2,4,二子因民之欲叛也，請朝衆而盟
昭14.2,5,遂劫南蒯曰：群臣不忘其君，畏子以及今，三年聽命矣
昭14.2,6,子若弗圖，費人不忍其君，將不能畏子矣
昭14.2,7,子何所不逞欲
昭14.2,8,請送子
昭14.2,9,請期五日
昭14.2,10,遂奔齊
昭14.2,11,侍飲酒於景公
昭14.2,12,公曰：叛夫
昭14.2,13,對曰：臣欲張公室也
昭14.2,14,子韓皙曰：家臣而欲張公室，罪莫大焉
昭14.2,15,司徒老祁慮癸來歸費，齊侯使鮑文子致之
昭14.3,0,夏，楚子使然丹簡上國之兵於宗丘，且撫其民
昭14.3,1,分貧，振窮
昭14.3,2,長孤幼，養老疾
昭14.3,3,收介特，救災患
昭14.3,4,宥孤寡，赦罪戾
昭14.3,5,詰姦慝，舉淹滯
昭14.3,6,禮新，敘舊
昭14.3,7,祿勳，合親
昭14.3,8,任良，物官
昭14.3,9,使屈罷簡東國之兵於召陵，亦如之
昭14.3,10,好於邊疆
昭14.3,11,息民五年，而後用師，禮也
昭14.4,0,秋八月，莒著丘公卒，郊公不慼，國人弗順，欲立著丘公之弟庚輿
昭14.4,1,蒲餘侯惡公子意恢，而善於庚輿
昭14.4,2,郊公惡公子鐸，而善於意恢
昭14.4,3,公子鐸因蒲餘侯而與之謀，曰：爾殺意恢，我出君而納庚輿
昭14.4,4,許之
昭14.5,0,楚令尹子旗有德於王，不知度，與養氏比，而求無厭
昭14.5,1,王患之
昭14.5,2,九月甲午，楚子殺鬭成然，而滅養氏之族
昭14.5,3,使鬭辛居鄖，以無忘舊勳
昭14.6,0,冬十二月，蒲餘侯茲夫殺莒公子意恢
昭14.6,1,郊公奔齊
昭14.6,2,公子鐸逆庚輿於齊，齊隰黨公子鉏送之，有賂田
昭14.7,0,晉邢侯與雍子爭鄐田，久而無成
昭14.7,1,士景伯如楚，叔魚攝理
昭14.7,2,韓宣子命斷舊獄，罪在雍子
昭14.7,3,雍子納其女於叔魚，叔魚蔽罪邢侯
昭14.7,4,邢侯怒，殺叔魚與雍子於朝
昭14.7,5,宣子問其罪於叔向
昭14.7,6,叔向曰：三人同罪，施生戮死可也
昭14.7,7,雍子自知其罪，而賂以買直
昭14.7,8,鮒也鬻獄
昭14.7,9,邢侯專殺，其罪一也
昭14.7,10,己惡而掠美爲昏，貪以敗官爲墨，殺人不忌爲賊
昭14.7,11,夏書曰昏墨賊，殺，皋陶之刑也，請從之
昭14.7,12,乃施邢侯而尸雍子與叔魚於市
昭15.1,0,十五年春，將禘于武公，戒百官
昭15.1,1,梓慎曰：禘之日其有咎乎
昭15.1,2,吾見赤黑之祲，非祭祥也，喪氛也
昭15.1,3,其在蒞事乎
昭15.1,4,二月癸酉，禘
昭15.1,5,叔弓蒞事，籥入而卒
昭15.1,6,去樂，卒事，禮也
昭15.2,0,楚費無極害朝吳之在蔡也，欲去之，乃謂之曰：王唯信子，故處子於蔡，子亦長矣，而在下位，辱，必求之，吾助子請
昭15.2,1,又謂其上之人曰：王唯信吳，故處諸蔡，二三子莫之如也，而在其上，不亦難乎
昭15.2,2,弗圖，必及於難
昭15.2,3,夏，蔡人逐朝吳，朝吳出奔鄭
昭15.2,4,王怒，曰：余唯信吳，故寘諸蔡
昭15.2,5,且微吳，吾不及此
昭15.2,6,女何故去之
昭15.2,7,無極對曰：臣豈不欲吳
昭15.2,8,然而前知其爲人之異也
昭15.2,9,吳在蔡，蔡必速飛
昭15.2,10,去吳，所以翦其翼也
昭15.3,0,六月乙丑，王大子壽卒
昭15.4,0,秋八月戊寅，王穆后崩
昭15.5,0,晉荀吳帥師伐鮮虞，圍鼓
昭15.5,1,鼓人或請以城叛，穆子弗許
昭15.5,2,左右曰：師徒不勤，而可以獲城，何故不爲
昭15.5,3,穆子曰：吾聞諸叔向曰：好惡不愆，民知所適，事無不濟
昭15.5,4,或以吾城叛，吾所甚惡也
昭15.5,5,人以城來，吾獨何好焉
昭15.5,6,賞所甚惡，若所好何
昭15.5,7,若其弗賞，是失信也，何以庇民
昭15.5,8,力能則進，否則退，量力而行
昭15.5,9,吾不可以欲城而邇姦，所喪滋多
昭15.5,10,使鼓人殺叛人而繕守備
昭15.5,11,圍鼓三月，鼓人或請降
昭15.5,12,使其民見，曰：猶有食色，姑修而城
昭15.5,13,軍吏曰：獲城而弗取，勤民而頓兵，何以事君
昭15.5,14,穆子曰：吾以事君也
昭15.5,15,獲一邑而教民怠，將焉用邑
昭15.5,16,邑以賈怠，不如完舊
昭15.5,17,賈怠無卒，棄舊不祥
昭15.5,18,鼓人能事其君，我亦能事吾君
昭15.5,19,率義不爽，好惡不愆，城可獲而民知義所，有死命而無二心，不亦可乎
昭15.5,20,鼓人告食竭力盡，而後取之
昭15.5,21,克鼓而反，不戮一人，以鼓子鳶鞮歸
昭15.6,0,冬，公如晉，平丘之會故也
昭15.7,0,十二月，晉荀躒如周，葬穆后，籍談爲介
昭15.7,1,既葬，除喪，以文伯宴，樽以魯壺
昭15.7,2,王曰：伯氏，諸侯皆有以鎮撫王室，晉獨無有，何也
昭15.7,3,文伯揖籍談
昭15.7,4,對曰：諸侯之封也，皆受明器於王室，以鎮撫其社稷，故能薦彝器於王
昭15.7,5,晉居深山，戎狄之與鄰，而遠於王室，王靈不及，拜戎不暇，其何以獻器
昭15.7,6,王曰：叔氏，而忘諸乎
昭15.7,7,叔父唐叔，成王之母弟也，其反無分乎
昭15.7,8,密須之鼓與其大路，文所以大蒐也
昭15.7,9,闕鞏之甲，武所以克商也，唐叔受之，以處參虛，匡有戎狄
昭15.7,10,其後襄之二路，鏚鉞秬鬯，彤弓虎賁，文公受之，以有南陽之田，撫征東夏，非分而何
昭15.7,11,夫有勳而不廢，有績而載，奉之以土田，撫之以彝器，旌之以車服，明之以文章，子孫不忘，所謂福也
昭15.7,12,福祚之不登，叔父焉在
昭15.7,13,且昔而高祖孫伯黶司晉之典籍，以爲大政，故曰籍氏
昭15.7,14,及辛有之二子董之晉，於是乎有董史
昭15.7,15,女，司典之後也，何故忘之
昭15.7,16,籍談不能對
昭15.7,17,賓出，王曰：籍父其無後乎
昭15.7,18,數典而忘其祖
昭16.1,0,十六年春王正月，公在晉，晉人止公
昭16.1,1,不書，諱之也
昭16.2,0,齊侯伐徐
昭16.3,0,三月，晉韓起聘于鄭，鄭伯享之
昭16.3,1,子產戒曰：苟有位於朝，無有不共恪
昭16.3,2,孔張後至，立於客間，執政禦之
昭16.3,3,適客後，又禦之
昭16.3,4,適縣間
昭16.3,5,客從而笑之
昭16.3,6,事畢，富子諫曰：夫大國之人，不可不慎也，幾爲之笑，而不陵我
昭16.3,7,我皆有禮，夫猶鄙我
昭16.3,8,國而無禮，何以求榮
昭16.3,9,孔張失位，吾子之恥也
昭16.3,10,子產怒曰：發命之不衷，出令之不信，刑之頗類，獄之放紛，會朝之不敬，使命之不聽，取陵於大國，罷民而無功，罪及而弗知，僑之恥也
昭16.3,11,孔張，君之昆孫子孔之後也，執政之嗣也，爲嗣大夫
昭16.3,12,承命以使，周於諸侯
昭16.3,13,國人所尊，諸侯所知
昭16.3,14,立於朝而祀於家，有祿於國，有賦於軍，喪祭有職，受脤歸脤
昭16.3,15,其祭在廟，已有著位
昭16.3,16,在位數世，世守其業，而忘其所，僑焉得恥之
昭16.3,17,辟邪之人而皆及執政，是先王無刑罰也
昭16.3,18,子寧以他規我
昭16.4,0,公至自晉，子服昭伯語季平子曰：晉之公室其將遂卑矣
昭16.4,1,君幼弱，六卿彊而奢傲，將因是以習，習實爲常，能無卑乎
昭16.4,2,平子曰：爾幼，惡識國
昭16.5,0,秋八月，晉昭公卒
昭16.6,0,九月，大雩，旱也
昭16.7,0,冬十月，季平子如晉葬昭公
昭16.7,1,平子曰：子服回之言猶信
昭16.7,2,子服氏有子哉
昭17.1,0,十七年春，小邾穆公來朝，公與之燕
昭17.1,1,季平子賦釆叔，穆公賦菁菁者莪
昭17.1,2,昭子曰：不有以國，其能久乎
昭17.2,0,夏六月甲戌朔，日有食之
昭17.2,1,祝史請所用幣
昭17.2,2,昭子曰：日有食之，天子不舉，伐鼓於社
昭17.2,3,諸侯用幣於社，伐鼓於朝，禮也
昭17.2,4,平子禦之，曰：止也
昭17.2,5,唯正月朔，慝未作，日有食之，於是乎有伐鼓用幣，禮也
昭17.2,6,其餘則否
昭17.2,7,大史曰：在此月也
昭17.2,8,日過分而未至，三辰有災，於是乎百官降物
昭17.2,9,君不舉，辟移時
昭17.2,10,樂奏鼓，祝用幣，史用辭
昭17.2,11,故夏書曰辰不集于房，瞽奏鼓，嗇夫馳，庶人走，此月朔之謂也
昭17.2,12,當夏四月，是謂孟夏
昭17.2,13,平子弗從
昭17.2,14,昭子退，曰：夫子將有異志，不君君矣
昭17.3,0,秋，郯子來朝，公與之宴
昭17.3,1,昭子問焉，曰：少皞氏鳥名官，何故也
昭17.3,2,郯子曰：吾祖也，我知之
昭17.3,3,昔者黃帝氏以雲紀，故爲雲師而雲名
昭17.3,4,炎帝氏以火紀，故爲火師而火名
昭17.3,5,共工氏以水紀，故爲水師而水名
昭17.3,6,大皞氏以龍紀，故爲龍師而龍名
昭17.3,7,我高祖少皞摯之立也，鳳鳥適至，故紀於鳥，爲鳥師而鳥名：鳳鳥氏，曆正也
昭17.3,8,玄鳥氏，司分者也
昭17.3,9,伯趙氏，司至者也
昭17.3,10,青鳥氏，司啓者也
昭17.3,11,丹鳥氏，司閉者也
昭17.3,12,祝鳩氏，司徒也
昭17.3,13,雎鳩氏，司馬也
昭17.3,14,鳲鳩氏，司空也
昭17.3,15,爽鳩氏，司寇也
昭17.3,16,鶻鳩氏，司事也
昭17.3,17,五鳩，鳩民者也
昭17.3,18,五雉爲五工正，利器用正度量，夷民者也
昭17.3,19,九扈爲九農正，扈民無淫者也
昭17.3,20,自顓頊以來，不能紀遠，乃紀於近
昭17.3,21,爲民師而命以民事，則不能故也
昭17.4,0,晉侯使屠蒯如周，請有事於雒與三塗
昭17.4,1,萇弘謂劉子曰：客容猛，非祭也，其伐戎乎
昭17.4,2,陸渾氏甚睦於楚，必是故也
昭17.4,3,君其備之
昭17.4,4,乃警戒備
昭17.4,5,九月丁卯，晉荀吳帥師涉自棘津，使祭史先用牲于雒
昭17.4,6,陸渾人弗知，師從之
昭17.4,7,庚午，遂滅陸渾，數之以其貳於楚也
昭17.4,8,陸渾子奔楚，其衆奔甘鹿
昭17.4,9,周大獲
昭17.4,10,宣子夢文公攜荀吳而授之陸渾，故使穆子帥師，獻俘于文宮
昭17.5,0,冬，有星孛于大辰，西及漢
昭17.5,1,申須曰：彗所以除舊布新也
昭17.5,2,天事恒象，今除於火，火出必布焉，諸侯其有火災乎
昭17.5,3,梓慎曰：往年吾見之，是其徵也
昭17.5,4,火出而見，今茲火而章，必火入而伏，其居火也久矣，其與不然乎
昭17.5,5,火出，於夏爲三月，於商爲四月，於周爲五月
昭17.5,6,夏數得天，若火作，其四國當之，在宋衛陳鄭乎
昭17.5,7,宋，大辰之虛也
昭17.5,8,陳，大皞之虛也
昭17.5,9,鄭，祝融之虛也，皆火房也
昭17.5,10,星孛及漢，漢，水祥也
昭17.5,11,衛，顓頊之虛也，故爲帝丘，其星爲大水，水，火之牡也
昭17.5,12,其以丙子若壬午作乎
昭17.5,13,水火所以合也
昭17.5,14,若火入而伏，必以壬午，不過其見之月
昭17.6,0,吳伐楚，陽丐爲令尹，卜戰，不吉
昭17.6,1,司馬子魚曰：我得上流，何故不吉
昭17.6,2,且楚故，司馬令龜，我請改卜
昭17.6,3,令曰：魴也以其屬死之，楚師繼之，尚大克之
昭17.6,4,吉
昭17.6,5,戰于長岸，子魚先死，楚師繼之，大敗吳師，獲其乘舟餘皇
昭17.6,6,使隨人與後至者守之，環而塹之，及泉，盈其隧炭，陳以待命
昭17.6,7,吳公子光請於其衆，曰：喪先王之乘舟，豈唯光之罪，衆亦有焉
昭17.6,8,請藉取之以救死
昭17.6,9,衆許之
昭17.6,10,使長鬣者三人潛伏於舟側，曰：我呼餘皇，則對
昭17.6,11,師夜從之
昭17.6,12,三呼，皆迭對
昭17.6,13,楚人從而殺之
昭17.6,14,楚師亂，吳人大敗之，取餘皇以歸
昭18.1,0,十八年春王二月乙卯，周毛得殺毛伯過，而代之
昭18.1,1,萇弘曰：毛得必亡
昭18.1,2,是昆吾稔之日也，侈故之以
昭18.1,3,而毛得以濟侈於王都，不亡，何待
昭18.2,0,三月，曹平公卒
昭18.3,0,夏五月，火始昏見
昭18.3,1,丙子，風
昭18.3,2,梓慎曰：是謂融風，火之始也
昭18.3,3,七日，其火作乎
昭18.3,4,戊寅，風甚
昭18.3,5,壬午，大甚
昭18.3,6,宋衛陳鄭皆火
昭18.3,7,梓慎登大庭氏之庫以望之，曰：宋衛陳鄭也
昭18.3,8,數日皆來告火
昭18.4,0,六月，鄅人藉稻，邾人襲鄅
昭18.4,1,鄅人將閉門，邾人羊羅攝其首焉，遂入之，盡俘以歸
昭18.4,2,鄅子曰：余無歸矣
昭18.4,3,從帑於邾，邾莊公反鄅夫人，而舍其女
昭18.5,0,秋，葬曹平公
昭18.5,1,往者見周原伯魯焉，與之語，不說學
昭18.5,2,歸以語閔子馬
昭18.5,3,閔子馬曰：周其亂乎
昭18.5,4,夫必多有是說，而後及其大人
昭18.5,5,大人患失而惑，又曰：可以無學，無學不害
昭18.5,6,不害而不學，則苟而可，於是乎下陵上替，能無亂乎
昭18.5,7,夫學，殖也
昭18.5,8,不學，將落，原氏其亡乎
昭18.6,0,七月，鄭子產爲火故，大爲社，祓禳於四方，振除火災，禮也
昭18.6,1,乃簡兵大蒐，將爲蒐除
昭18.6,2,子大叔之廟在道南，其寢在道北，其庭小，過期三日，使除徒陳於道南廟北，曰：子產過女，而命速除，乃毀於而鄉
昭18.6,3,子產朝，過而怒之
昭18.6,4,除者南毀
昭18.6,5,子產及衝，使從者止之曰：毀於北方
昭18.7,0,楚左尹王子勝言於楚子曰：許於鄭，仇敵也，而居楚地，以不禮於鄭
昭18.7,1,晉鄭方睦，鄭若伐許，而晉助之，楚喪地矣
昭18.7,2,君盍遷許
昭18.7,3,許不專於楚，鄭方有令政，許曰：余舊國也
昭18.7,4,鄭曰：余俘邑也
昭18.7,5,葉在楚國，方城外之蔽也
昭18.7,6,土不可易，國不可小，許不可俘，讎不可啓，君其圖之
昭18.7,7,楚子說
昭18.7,8,冬，楚子使王子勝遷許於析，實白羽
昭19.1,0,十九年春，楚工尹赤遷陰于下陰，令尹子瑕城郟
昭19.1,1,叔孫昭子曰：楚不在諸侯矣，其僅自完也，以持其世而已
昭19.2,0,楚子之在蔡也，郹陽封人之女奔之，生大子建
昭19.2,1,及即位，使伍奢爲之師，費無極爲少師，無寵焉，欲譖諸王，曰：建可室矣
昭19.2,2,王爲之聘於秦，無極與逆，勸王取之
昭19.2,3,正月，楚夫人嬴氏至自秦
昭19.3,0,鄅夫人，宋向戌之女也，故向寧請師
昭19.3,1,二月，宋公伐邾，圍蟲
昭19.3,2,三月，取之，乃盡歸鄅俘
昭19.4,0,夏，許悼公瘧
昭19.4,1,五月戌辰，飲大子止之藥卒
昭19.4,2,大子奔晉
昭19.4,3,書曰弒其君，君子曰：盡心力以事君，舍藥物可也
昭19.5,0,邾人郳人徐人會宋公
昭19.5,1,乙亥，同盟于蟲
昭19.6,0,楚子爲舟師以伐濮
昭19.6,1,費無極言於楚子曰：晉之伯也，邇於諸夏，而楚辟陋，故弗能與爭
昭19.6,2,若大城城父，而寘大子焉，以通北方，王收南方，是得天下也
昭19.6,3,王說，從之
昭19.6,4,故大子建居于城父
昭19.17,0,秋，齊高發帥師伐莒，莒子奔紀鄣
昭19.17,1,使孫書伐之
昭19.17,2,初，莒有婦人，莒子殺其夫，已爲嫠婦
昭19.17,3,及老，託於紀鄣，紡焉以度而去之
昭19.17,4,及師至，則投諸外
昭19.17,5,或獻諸子占，子占使師夜縋而登
昭19.17,6,登者六十人，縋絕
昭19.17,7,師鼓譟，城上之人亦譟
昭19.17,8,莒共公懼，啓西門而出
昭19.17,9,七月丙子，齊師入紀
昭19.8,0,是歲也，鄭駟偃卒
昭19.8,1,子游娶於晉大夫，生絲，弱，其父兄立子瑕
昭19.8,2,子產憎其爲人也，且以爲不順，弗許，亦弗止
昭19.8,3,駟氏聳
昭19.8,4,他日，絲以告其舅
昭19.8,5,冬，晉人使以幣如鄭，問駟乞之立故
昭19.8,6,駟氏懼，駟乞欲逃，子產弗遣
昭19.8,7,請龜以卜，亦弗予
昭19.8,8,大夫謀對，子產不待而對客曰：鄭國不天，寡君之二三臣札瘥夭昏，今又喪我先大夫偃
昭19.8,9,其子幼弱，其一二父兄懼隊宗主，私族於謀，而立長親
昭19.8,10,寡君與其二三老曰：抑天實剝亂是，吾何知焉
昭19.8,11,諺曰無過亂門，民有亂兵，猶憚過之，而況敢知天之所亂
昭19.8,12,今大夫將問其故，抑寡君實不敢知，其誰實知之
昭19.8,13,平丘之會，君尋舊盟曰：無或失職
昭19.8,14,若寡君之二三臣，其即世者，晉大夫而專制其位，是晉之縣鄙也，何國之爲
昭19.8,15,辭客幣而報其使，晉人舍之
昭19.9,0,楚人城州來，沈尹戌曰：楚人必敗
昭19.9,1,昔吳滅州來，子旗請伐之
昭19.9,2,王曰：吾未撫吾民
昭19.9,3,今亦如之，而城州來以挑吳，能無敗乎
昭19.9,4,侍者曰：王施舍不倦，息民五年，可謂撫之矣
昭19.9,5,戌曰：吾聞撫民者，節用於內，而樹德於外，民樂其性，而無寇讎
昭19.9,6,今宮室無量，民人日駭，勞罷死轉，忘寢與食，非撫之也
昭19.10,0,鄭大水，龍鬭于時門之外洧淵，國人請爲禜焉
昭19.10,1,子產弗許，曰：我鬭，龍不我覿也
昭19.10,2,龍鬭，我獨何覿焉
昭19.10,3,禳之，則彼其室也
昭19.10,4,吾無求於龍，龍亦無求於我
昭19.10,5,乃止也
昭19.11,0,令尹子瑕言蹶由於楚子，曰：彼何罪
昭19.11,1,諺所謂室於怒市於色者，楚之謂矣
昭19.11,2,舍前之忿可也
昭19.11,3,乃歸蹶由
昭20.1,0,二十年春王二月己丑，日南至
昭20.1,1,梓慎望氛，曰：今茲宋有亂，國幾亡，三年而後弭
昭20.1,2,蔡有大喪
昭20.1,3,叔孫昭子曰：然則戴桓也
昭20.1,4,汏侈，無禮已甚，亂所在也
昭20.2,0,費無極言於楚子曰：建與伍奢將以方城之外叛，自以爲猶宋鄭也，齊晉又交輔之，將以害楚，其事集矣
昭20.2,1,王信之，問伍奢
昭20.2,2,伍奢對曰：君一過多矣，何信於讒
昭20.2,3,王執伍奢，使城父司馬奮揚殺大子
昭20.2,4,未至，而使遣之
昭20.2,5,三月，大子建奔宋
昭20.2,6,王召奮揚，奮揚使城父人執己以至
昭20.2,7,王曰：言出於余口，入於爾耳，誰告建也
昭20.2,8,對曰：臣告之
昭20.2,9,君王命臣曰：事建如事余
昭20.2,10,臣不佞，不能苟貳
昭20.2,11,奉初以還，不忍後命，故遣之
昭20.2,12,既而悔之，亦無及已
昭20.2,13,王曰：而敢來，何也
昭20.2,14,對曰：使而失命，召而不來，是再奸也
昭20.2,15,逃無所入
昭20.2,16,王曰：歸，從政如他日
昭20.3,0,宋元公無信多私，而惡華向
昭20.3,1,華定華亥與向寧謀曰：亡愈於死，先諸
昭20.3,2,華亥僞有疾，以誘群公子
昭20.3,3,公子問之，則執之
昭20.3,4,夏六月丙申，殺公子寅公子禦戎公子朱公子固公孫援公孫丁，拘向勝向行於其廩
昭20.3,5,公如華氏請焉，弗許，遂劫之
昭20.3,6,癸卯，取大子欒與母弟辰公子地以爲質
昭20.3,7,公亦取華亥之子無慼向寧之子羅華定之子啓，與華氏盟，以爲質
昭20.4,0,衛公孟縶狎齊豹，奪之司寇與鄄
昭20.4,1,有役則反之，無則取之
昭20.4,2,公孟惡北宮喜褚師圃，欲去之
昭20.4,3,公子朝通于襄夫人宣姜，懼，而欲以作亂
昭20.4,4,故齊豹北宮喜褚師圃公子朝作亂
昭20.5,0,宋華向之亂，公子城公孫忌樂舍司馬彊向宜向鄭楚建郳甲出奔鄭
昭20.5,1,其徒與華氏戰于鬼閻，敗子城
昭20.5,2,子城適晉
昭20.6,0,齊侯疥，遂痁，期而不瘳
昭20.6,1,諸侯之賓問疾者多在
昭20.6,2,梁丘據與裔款言於公曰：吾事鬼神豐，於先君有加矣
昭20.6,3,今君疾病，爲諸侯憂，是祝史之罪也
昭20.6,4,諸侯不知，其謂我不敬，君盍誅於祝固史嚚以辭賓
昭20.6,5,公說，告晏子
昭20.6,6,晏子曰：日宋之盟，屈建問范會之德於趙武
昭20.6,7,趙武曰：夫子之家事治
昭20.6,8,言於晉國，竭情無私
昭20.6,9,其祝史祭祀，陳信不愧
昭20.6,10,其家事無猜，其祝史不祈
昭20.6,11,建以語康王
昭20.6,12,康王曰：神人無怨，宜夫子之光輔五君以爲諸侯主也
昭20.6,13,公曰：據與款謂寡人能事鬼神，故欲誅于祝史，子稱是語，何故
昭20.6,14,對曰：若有德之君，外內不廢，上下無怨，動無違事，其祝史薦信，無愧心矣
昭20.6,15,是以鬼神用饗，國受其福，祝史與焉
昭20.6,16,其所以蕃祉老壽者，爲信君使也，其言忠信於鬼神
昭20.6,17,其適遇淫君，外內頗邪，上下怨疾，動作辟違，從欲厭私，高臺深池，撞鐘舞女
昭20.6,18,斬刈民力，輸掠其聚，以成其違，不恤後人
昭20.6,19,暴虐淫從，肆行非度，無所還忌，不思謗讟，不憚鬼神
昭20.6,20,神怒民痛，無悛於心
昭20.6,21,其祝史薦信，是言罪也
昭20.6,22,其蓋失數美，是矯誣也
昭20.6,23,進退無辭，則虛以求媚
昭20.6,24,是以鬼神不饗其國以禍之，祝史與焉
昭20.6,25,所以夭昏孤疾者，爲暴君使也，其言僭嫚於鬼神
昭20.6,26,公曰：然則若之何
昭20.6,27,對曰：不可爲也：山林之木，衡鹿守之
昭20.6,28,澤之萑蒲，舟鮫守之
昭20.6,29,藪之薪蒸，虞候守之
昭20.6,30,海之鹽蜃，祈望守之
昭20.6,31,縣鄙之人，入從其政
昭20.6,32,偪介之關，暴征其私
昭20.6,33,承嗣大夫，强易其賄
昭20.6,34,布常無藝，徵斂無度
昭20.6,35,宮室日更，淫樂不違
昭20.6,36,內寵之妾，肆奪於市
昭20.6,37,外寵之臣，僭令於鄙
昭20.6,38,私欲養求，不給則應
昭20.6,39,民人苦病，夫婦皆詛
昭20.6,40,祝有益也，詛亦有損
昭20.6,41,聊攝以東，姑尤以西，其爲人也多矣
昭20.6,42,雖其善祝，豈能勝億兆人之詛
昭20.6,43,君若欲誅於祝史，修德而後可
昭20.6,44,公說，使有司寬政，毀關，去禁，薄斂，已責
昭20.7,0,十二月，齊侯田于沛，招虞人以弓，不進
昭20.7,1,公使執之
昭20.7,2,辭曰：昔我先君之田也，旃以招大夫，弓以招士，皮冠以招虞人
昭20.7,3,臣不見皮冠，故不敢進
昭20.7,4,乃舍之
昭20.7,5,仲尼曰：守道不如守官
昭20.7,6,君子韙之
昭20.8,0,齊侯至自田，晏子侍于遄臺，子猶馳而造焉
昭20.8,1,公曰：唯據與我和夫
昭20.8,2,晏子對曰：據亦同也，焉得爲和
昭20.8,3,公曰：和與同異乎
昭20.8,4,對曰：異
昭20.8,5,和如羹焉，水火醯醢鹽梅，以烹魚肉，燀之以薪，宰夫和之，齊之以味，濟其不及，以洩其過
昭20.8,6,君子食之，以平其心
昭20.8,7,君臣亦然
昭20.8,8,君所謂可而有否焉，臣獻其否以成其可
昭20.8,9,君所謂否而有可焉，臣獻其可以去其否，是以政平而不干，民無爭心
昭20.8,10,故詩曰：亦有和羹，既戒既平
昭20.8,11,鬷嘏無言，時靡有爭
昭20.8,12,先王之濟五味和五聲也，以平其心，成其政也
昭20.8,13,聲亦如味，一氣，二體，三類，四物，五聲，六律，七音，八風，九歌，以相成也
昭20.8,14,清濁小大，短長疾徐，哀樂剛柔，遲速高下，出入周疏，以相濟也
昭20.8,15,君子聽之，以平其心
昭20.8,16,心平，德和
昭20.8,17,故詩曰德音不瑕
昭20.8,18,今據不然
昭20.8,19,君所謂可，據亦曰可
昭20.8,20,君所謂否，據亦曰否
昭20.8,21,若以水濟水，誰能食之
昭20.8,22,若琴瑟之專壹，誰能聽之
昭20.8,23,同之不可也如是
昭20.9,0,鄭子產有疾，謂子大叔曰：我死，子必爲政
昭20.9,1,唯有德者能以寬服民，其次莫如猛
昭20.9,2,夫火烈，民望而畏之，故鮮死焉
昭20.9,3,水懦弱，民狎而翫之，則多死焉，故寬難
昭20.9,4,疾數月而卒
昭21.1,0,二十一年春，天王將鑄無射，泠州鳩曰：王其以心疾死乎
昭21.1,1,夫樂，天子之職也
昭21.1,2,夫音，樂之輿也
昭21.1,3,而鐘，音之器也
昭21.1,4,天子省風以作樂，器以鍾之，輿以行之
昭21.1,5,小者不窕，大者不摦，則和於物
昭21.1,6,物和則嘉成
昭21.1,7,故和聲入於耳而藏於心，心億則樂
昭21.1,8,窕則不咸，摦則不容，心是以感，感實生疾
昭21.1,9,今鐘摦矣，王心弗堪，其能久乎
昭21.2,0,三月，葬蔡平公
昭21.2,1,蔡大子朱失位，位在卑
昭21.2,2,大夫送葬者，歸見昭子
昭21.2,3,昭子問蔡故，以告
昭21.2,4,昭子歎曰：蔡其亡乎
昭21.2,5,若不亡，是君也必不終
昭21.2,6,詩曰：不解于位，民之攸塈
昭21.2,7,今蔡侯始即位，而適卑，身將從之
昭21.3,0,夏，晉士鞅來聘，叔孫爲政
昭21.3,1,季孫欲惡諸晉，使有司以齊鮑國歸費之禮爲士鞅
昭21.3,2,士鞅怒，曰：鮑國之位下，其國小，而使鞅從其牢禮，是卑敝邑也，將復諸寡君
昭21.3,3,魯人恐，加四牢焉，爲十一牢
昭21.4,0,宋華費遂生華貙華多僚華登
昭21.4,1,貙爲少司馬，多僚爲御士，與貙相惡，乃譖諸公曰：貙將納亡人
昭21.4,2,亟言之
昭21.4,3,公曰：司馬以吾故，亡其良子
昭21.4,4,死亡有命，吾不可以再亡之
昭21.4,5,對曰：君若愛司馬，則如亡
昭21.4,6,死如可逃，何遠之有
昭21.4,7,公懼，使侍人召司馬之侍人宜僚，飲之酒，而使告司馬
昭21.4,8,司馬歎曰：必多僚也
昭21.4,9,吾有讒子，而弗能殺，吾又不死
昭21.4,10,抑君有命，可若何
昭21.4,11,乃與公謀逐華貙，將使田孟諸而遣之
昭21.4,12,公飲之酒，厚酬之，賜及從者
昭21.4,13,司馬亦如之
昭21.4,14,張匄尤之，曰：必有故
昭21.4,15,使子皮承宜僚以劍而訊之
昭21.4,16,宜僚盡以告
昭21.4,17,張匄欲殺多僚
昭21.4,18,子皮曰：司馬老矣，登之謂甚，吾又重之，不如亡也
昭21.4,19,五月丙申，子皮將見司馬而行，則遇多僚御司馬而朝
昭21.4,20,張匄不勝其怒，遂與子皮臼任鄭翩殺多僚，劫司馬以叛，而召亡人
昭21.4,21,壬寅，華向入
昭21.4,22,樂大心豐愆華牼禦諸橫
昭21.4,23,華氏居盧門，以南里叛
昭21.4,24,六月庚午，宋城舊鄘及桑林之門而守之
昭21.5,0,秋七月壬午朔，日有食之
昭21.5,1,公問於梓慎曰：是何物也
昭21.5,2,禍福何爲
昭21.5,3,對曰：二至二分，日有食之，不爲災
昭21.5,4,日月之行也，分，同道也
昭21.5,5,至，相過也
昭21.5,6,其他月則爲災，陽不克也，故常爲水
昭21.6,0,冬十月，華登以吳師救華氏
昭21.6,1,齊烏枝鳴戍宋
昭21.6,2,廚人濮曰：軍志有之：先人有奪人之心，後人有待其衰
昭21.6,3,盍及其勞且未定也伐諸
昭21.6,4,若入而固，則華氏衆矣，悔無及也
昭21.6,5,從之
昭21.6,6,丙寅，齊師宋師敗吳師于鴻口，獲其二帥公子苦雂偃州員
昭21.6,7,華登帥其餘以敗宋師
昭21.6,8,公欲出，廚人濮曰：吾小人，可藉死，而不能送亡，君請待之
昭21.6,9,乃徇曰：揚徽者，公徒也
昭21.6,10,衆從之
昭21.6,11,公自揚門見之，下而巡之，曰：國亡君死，二三子之恥也，豈專孤之罪也
昭21.6,12,齊烏枝鳴曰：用少莫如齊致死，齊致死莫如去備
昭21.6,13,彼多兵矣，請皆用劍
昭21.6,14,從之
昭21.6,15,華氏北，復即之
昭21.6,16,廚人濮以裳裹首，而荷以走，曰：得華登矣
昭21.6,17,遂敗華氏于新里
昭21.6,18,翟僂新居于新里，既戰，說甲于公而歸
昭21.6,19,華妵居于公里，亦如之
昭21.7,0,蔡侯朱出奔楚
昭21.7,1,費無極取貨於東國，而謂蔡人曰：朱不用命於楚，君王將立東國
昭21.7,2,若不先從王欲，楚必圍蔡
昭21.7,3,蔡人懼，出朱而立東國
昭21.7,4,朱愬于楚，楚子將討蔡
昭21.7,5,無極曰：平侯與楚有盟，故封
昭21.7,6,其子有二心，故廢之
昭21.7,7,靈王殺隱太子，其子與君同惡，德君必甚
昭21.7,8,又使立之，不亦可乎
昭21.7,9,且廢置在君，蔡無他矣
昭21.8,0,公如晉，及河
昭21.8,1,鼓叛晉，晉將伐鮮虞，故辭公
昭22.1,0,二十二年春王二月甲子，齊北郭啓帥師伐莒
昭22.1,1,莒子將戰，苑羊牧之諫曰：齊帥賤，其求不多，不如下之，大國不可怒也
昭22.1,2,弗聽，敗齊師于壽餘
昭22.1,3,齊侯伐莒，莒子行成
昭22.1,4,司馬竈如莒蒞盟
昭22.1,5,莒子如齊蒞盟，盟于稷門之外
昭22.1,6,莒於是乎大惡其君
昭22.2,0,楚薳越使告于宋曰：寡君聞君有不令之臣爲君憂，無寧以爲宗羞，寡君請受而戮之
昭22.2,1,對曰：孤不佞，不能媚於父兄，以爲君憂，拜命之辱
昭22.2,2,抑君臣日戰，君曰余必臣是助，亦唯命
昭22.2,3,人有言曰：唯亂門之無過
昭22.2,4,君若惠保敝邑，無亢不衷，以獎亂人，孤之望也
昭22.2,5,唯君圖之
昭22.2,6,楚人患之
昭22.2,7,諸侯之戍謀曰：若華氏知困而致死，楚恥無功而疾戰，非吾利也
昭22.2,8,不如出之，以爲楚功，其亦無能爲也已
昭22.2,9,救宋而除其害，又何求
昭22.2,10,乃固請出之，宋人從之
昭22.2,11,己巳，宋華亥向寧華定華貙華登皇奄傷省臧士平出奔楚
昭22.2,12,宋公使公孫忌爲大司馬，邊卬爲大司徒，樂祁爲司城，仲幾爲左師，樂大心爲右師，樂輓爲大司寇，以靖國人
昭22.3,0,王子朝賓起有寵於景王，王與賓孟說之，欲立之
昭22.3,1,劉獻公之庶子伯蚡事單穆公，惡賓孟之爲人也，願殺之
昭22.3,2,又惡王子朝之言，以爲亂，願去之
昭22.3,3,賓孟適郊，見雄雞自斷其尾，問之，侍者曰：自憚其犧也
昭22.3,4,遽歸告王，且曰：雞其憚爲人用乎
昭22.3,5,人異於是
昭22.3,6,犧者實用人，人犧實難，己犧何害
昭22.3,7,王弗應
昭22.3,8,夏，四月，王田北山，使公卿皆從，將殺單子劉子
昭22.3,9,王有心疾，乙丑，崩于榮錡氏
昭22.3,10,戊辰，劉子摯卒，無子，單子立劉蚠
昭22.3,11,五月庚辰，見王，遂攻賓起，殺之，盟群王子于單氏
昭22.4,0,晉之取鼓也，既獻而反鼓子焉
昭22.4,1,又叛於鮮虞
昭22.5,0,丁巳，葬景王
昭22.5,1,王子朝因舊官百工之喪職秩者與靈景之族以作亂
昭22.5,2,帥郊要餞之甲，以逐劉子
昭22.5,3,壬戌，劉子奔揚
昭22.5,4,單子逆悼王于莊宮以歸
昭22.5,5,王子還夜取王以如莊宮
昭22.5,6,癸亥，單子出
昭22.5,7,王子還與召莊公謀，曰：不殺單旗，不捷
昭22.5,8,與之重盟，必來
昭22.5,9,背盟而克者多矣
昭22.5,10,從之
昭22.5,11,樊頃子曰：非言也，必不克
昭22.5,12,遂奉王以追單子，及領，大盟而復
昭22.5,13,殺摯荒以說
昭22.5,14,劉子如劉，單子亡
昭22.5,15,乙丑，奔于平畤
昭22.5,16,群王子追之，單子殺還姑發弱鬷延定稠，子朝奔京
昭22.5,17,丙寅，伐之
昭22.5,18,京人奔山
昭22.5,19,劉子入于王城
昭22.5,20,辛未，鞏簡公敗績于京
昭22.5,21,乙亥，甘平公亦敗焉
昭23.1,0,二十三年春王正月壬寅朔，二師圍郊
昭23.1,1,癸卯，郊鄩潰
昭23.1,2,丁未，晉師在平陰，王師在澤邑
昭23.1,3,王使告間，庚戌，還
昭23.2,0,邾人城翼，還，將自離姑
昭23.2,1,公孫鉏曰：魯將御我
昭23.2,2,欲自武城還，循山而南
昭23.2,3,徐鉏丘弱茅地曰：道下，遇雨，將不出，是不歸也
昭23.2,4,遂自離姑
昭23.2,5,武城人塞其前，斷其後之木而弗殊，邾師過之，乃推而蹷之，遂取邾師，獲鉏弱地
昭23.3,0,夏四月乙酉，單子取訾，劉子取牆人直人
昭23.3,1,六月壬午，王子朝入于尹
昭23.3,2,癸未，尹圉誘劉佗殺之
昭23.3,3,丙戌，單子從阪道，劉子從尹道伐尹
昭23.3,4,單子先至而敗，劉子還
昭23.3,5,己丑，召伯奐南宮極以成周人戍尹
昭23.3,6,庚寅，單子劉子樊齊以王如劉
昭23.3,7,甲午，王子朝入于王城，次于左巷
昭23.3,8,秋七月戊申，鄩羅納諸莊宮
昭23.3,9,尹辛敗劉師于唐
昭23.3,10,丙辰，又敗諸鄩
昭23.3,11,甲子，尹辛取西闈
昭23.3,12,丙寅，攻蒯，蒯潰
昭23.4,0,莒子庚輿虐而好劍
昭23.4,1,苟鑄劍，必試諸人
昭23.4,2,國人患之
昭23.4,3,又將叛齊
昭23.4,4,烏存帥國人以逐之
昭23.4,5,庚輿將出，聞烏存執殳而立於道左，懼將止死
昭23.4,6,苑羊牧之曰：君過之
昭23.4,7,烏存以力聞可矣，何必以弒君成名
昭23.4,8,遂來奔
昭23.4,9,齊人納郊公
昭23.5,0,吳人伐州來，楚薳越帥師及諸侯之師奔命救州來
昭23.5,1,吳人禦諸鍾離
昭23.5,2,子瑕卒，楚師熸
昭23.5,3,吳公子光曰：諸侯從於楚者衆，而皆小國也，畏楚而不獲已，是以來
昭23.5,4,吾聞之曰：作事威克其愛，雖小，必濟
昭23.5,5,胡沈之君幼而狂，陳大夫齧壯而頑，頓與許蔡疾楚政
昭23.5,6,楚令尹死，其師熸
昭23.5,7,帥賤多寵，政令不壹
昭23.5,8,七國同役而不同心，帥賤而不能整，無大威命，楚可敗也
昭23.5,9,若分師先以犯胡沈與陳，必先奔
昭23.5,10,三國敗，諸侯之師乃搖心矣
昭23.5,11,諸侯乖亂，楚必大奔
昭23.5,12,請先者去備薄威，後者敦陳整旅
昭23.5,13,吳子從之
昭23.5,14,戊辰晦，戰于雞父
昭23.5,15,吳子以罪人三千先犯胡沈與陳，三國爭之
昭23.5,16,吳爲三軍以繫於後，中軍從王，光帥右，掩餘帥左
昭23.5,17,吳之罪人或奔或止，三國亂，吳師擊之，三國敗，獲胡沈之君及陳大夫
昭23.5,18,舍胡沈之囚使奔許與蔡頓，曰：吾君死矣
昭23.5,19,師譟而從之，三國奔，楚師大奔
昭23.6,0,八月丁酉，南宮極震
昭23.6,1,萇弘謂劉文公曰：君其勉之
昭23.6,2,先君之力可濟也
昭23.6,3,周之亡也，其三川震
昭23.6,4,今西王之大臣亦震，天棄之矣
昭23.6,5,東王必大克
昭23.7,0,楚太子建之母在郹，召吳人而啓之
昭23.7,1,冬十月甲申，吳大子諸樊入郹，取楚夫人與其寶器以歸
昭23.7,2,楚司馬薳越追之，不及
昭23.7,3,將死，衆曰：請遂伐吳以徼之
昭23.7,4,薳越曰：再敗君師，死且有罪
昭23.7,5,亡君夫人，不可以莫之死也
昭23.7,6,乃縊於薳澨
昭23.8,0,公爲叔孫故如晉，及河，有疾，而復
昭23.9,0,楚囊瓦爲令尹，城郢
昭23.9,1,沈尹戌曰：子常必亡郢
昭23.9,2,苟不能衛，城無益也
昭23.9,3,古者，天子守在四夷
昭23.9,4,天子卑，守在諸侯
昭23.9,5,諸侯守在四鄰
昭23.9,6,諸侯卑，守在四竟
昭23.9,7,慎其四竟，結其四援，民狎其野，三務成功
昭23.9,8,民無內憂，而又無外懼，國焉用城
昭23.9,9,今吳是懼，而城於郢，守已小矣
昭23.9,10,卑之不獲，能無亡乎
昭23.9,11,昔梁伯溝其公宮而民潰，民棄其上，不亡，何待
昭23.9,12,夫正其疆埸，修其土田，險其走集，親其民人，明其伍候，信其鄰國，慎其官守，守其交禮，不憯不貪，不懦不耆，完其守備，以待不虞，又何畏矣
昭23.9,13,詩曰：無念爾祖，聿修厥德
昭23.9,14,無亦監乎若敖蚡冒至于武文，土不過同，慎其四竟，猶不城郢
昭23.9,15,今土數圻，而郢是城，不亦難乎
昭24.1,0,二十四年春王正月辛丑，召簡公南宮嚚以甘桓公見王子朝
昭24.1,1,劉子謂萇弘曰：甘氏又往矣
昭24.1,2,對曰：何害
昭24.1,3,同德度義
昭24.1,4,大誓曰：紂有億兆夷人，亦有離德
昭24.1,5,余有亂臣十人，同心同德，此周所以興也
昭24.1,6,君其務德，無患無人
昭24.1,7,戊午，王子朝入于鄔
昭24.2,0,晉士彌牟逆叔孫于箕
昭24.2,1,叔孫使梁其踁待于門內，曰：余左顧而欬，乃殺之
昭24.2,2,右顧而笑，乃止
昭24.2,3,叔孫見士伯
昭24.2,4,士伯曰：寡君以爲盟主之故，是以久子
昭24.2,5,不腆敝邑之禮，將致諸從者，使彌牟逆吾子
昭24.2,6,叔孫受禮而歸
昭24.2,7,二月，婼至自晉，尊晉也
昭24.3,0,三月庚戌，晉侯使士景伯蒞問周故
昭24.3,1,士伯立于乾祭，而問於介衆
昭24.3,2,晉人乃辭王子朝，不納其使
昭24.4,0,夏五月乙未朔，日有食之
昭24.4,1,梓慎曰：將水
昭24.4,2,昭子曰：旱也
昭24.4,3,日過分而陽猶不克，克必甚，能無旱乎
昭24.4,4,陽不克莫，將積聚也
昭24.5,0,六月壬申，王子朝之師攻瑕及杏，皆潰
昭24.6,0,鄭伯如晉，子大叔相，見范獻子
昭24.6,1,獻子曰：若王室何
昭24.6,2,對曰：老夫其國家不能恤，敢及王室
昭24.6,3,抑人亦有言曰：嫠不恤其緯，而憂宗周之隕，爲將及焉
昭24.6,4,今王室實蠢蠢焉，吾小國懼矣
昭24.6,5,然大國之憂也，吾儕何知焉
昭24.6,6,吾子其早圖之
昭24.6,7,詩曰：缾之罄矣，惟罍之恥
昭24.6,8,王室之不寧，晉之恥也
昭24.6,9,獻子懼，而與宣子圖之
昭24.6,10,乃徵會於諸侯，期以明年
昭24.7,0,秋八月，大雩，旱也
昭24.8,0,冬十月癸酉，王子朝用成周之寶珪沈于河
昭24.8,1,甲戌，津人得諸河上
昭24.8,2,陰不佞以溫人南侵，拘得玉者，取其玉
昭24.8,3,將賣之，則爲石
昭24.8,4,王定而獻之，與之東訾
昭24.9,0,楚子爲舟師以略吳疆
昭24.9,1,沈尹戌曰：此行也，楚必亡邑
昭24.9,2,不撫民而勞之，吳不動而速之，吳踵楚，而疆埸無備，邑，能無亡乎
昭25.1,0,二十五年春，叔孫婼聘于宋，桐門右師見之
昭25.1,1,語，卑宋大夫而賤司城氏
昭25.1,2,昭子告其人曰：右師其亡乎
昭25.1,3,君子貴其身，而後能及人，是以有禮
昭25.1,4,今夫子卑其大夫而賤其宗，是賤其身也，能有禮乎
昭25.1,5,無禮，必亡
昭25.2,0,季公若之姊爲小邾夫人，生宋元夫人，生子，以妻季平子
昭25.2,1,昭子如宋聘，且逆之
昭25.2,2,公若從，謂曹氏勿與，魯將逐之
昭25.2,3,曹氏告公
昭25.2,4,公告樂祁
昭25.2,5,樂祁曰：與之
昭25.2,6,如是，魯君必出
昭25.2,7,政在季氏三世矣，魯君喪政四公矣
昭25.2,8,無民而能逞其志者，未之有也，國君是以鎮撫其民
昭25.2,9,詩曰：人之云亡，心之憂矣
昭25.2,10,魯君失民矣，焉得逞其志
昭25.2,11,靖以待命猶可，動必憂
昭25.3,0,夏，會于黃父，謀王室也
昭25.3,1,趙簡子令諸侯之大夫輸王粟具戍人，曰：明年將納王
昭25.4,0,有鸜鵒來巢，書所無也
昭25.4,1,師己曰：異哉
昭25.4,2,吾聞文成之世，童謠有之，曰：鸜之鵒之，公出辱之
昭25.4,3,鸜鵒之羽，公在外野，往饋之馬
昭25.4,4,鸜鵒跦跦，公在乾侯，徵褰與襦
昭25.4,5,鸜鵒之巢，遠哉遙遙，禂父喪勞，宋父以驕
昭25.4,6,鸜鵒鸜鵒，往歌來哭
昭25.4,7,童謠有是
昭25.4,8,今鸜鵒來巢，其將及乎
昭25.5,0,秋，書再雩，旱甚也
昭25.6,0,初，季公鳥娶妻於齊鮑文子，生甲
昭25.6,1,公鳥死，季公亥與公思展與公鳥之臣申夜姑相其室
昭25.6,2,及季姒與饔人檀通，而懼，乃使其妾抶己，以示秦遄之妻，曰：公若欲使余，余不可而抶余
昭25.6,3,又訴於公甫，曰：展與夜姑將要余
昭25.6,4,秦姬以告公之
昭25.6,5,公之與公甫告平子，平子拘展於卞，而執夜姑，將殺之
昭25.6,6,公若泣而哀之，曰：殺是，是殺余也
昭25.6,7,將爲之請，平子使豎勿內，日中不得請
昭25.6,8,有司逆命，公之使速殺之
昭25.6,9,故公若怨平子
昭25.7,0,壬申，尹文公涉于鞏，焚東訾，弗克
昭25.8,0,十一月，宋元公將爲公故如晉，夢太子欒即位於廟，己與平公服而相之
昭25.8,1,旦，召六卿
昭25.8,2,公曰：寡人不佞，不能事父兄，以爲二三子憂，寡人之罪也
昭25.8,3,若以群子之靈，獲保首領以歿，唯是楄柎所以藉幹者，請無及先君
昭25.8,4,仲幾對曰：君若以社稷之故，私降昵宴，群臣弗敢知
昭25.8,5,若夫宋國之法，死生之度，先君有命矣，群臣以死守之，弗敢失隊
昭25.8,6,臣之失職，常刑不赦
昭25.8,7,臣不忍其死，君命祇辱
昭25.8,8,宋公遂行
昭25.8,9,己亥，卒于曲棘
昭25.9,0,十二月庚辰，齊侯圍鄆
昭25.10,0,初，臧昭伯如晉，臧會竊其寶龜僂句，以卜爲信與僭，僭吉
昭25.10,1,臧氏老將如晉問，會請往
昭25.10,2,昭伯問家故，盡對
昭25.10,3,及內子與母弟叔孫，則不對
昭25.10,4,再三問，不對
昭25.10,5,歸，及郊，會逆
昭25.10,6,問，又如初
昭25.10,7,至，次於外而察之，皆無之
昭25.10,8,執而戮之，逸，奔郈
昭25.10,9,郈魴假使爲賈正焉
昭25.10,10,計於季氏，臧氏使五人以戈楯伏諸桐汝之閭，會出，逐之，反奔，執諸季氏中門之外
昭25.10,11,平子怒，曰：何故以兵入吾門
昭25.10,12,拘臧氏老
昭25.10,13,季臧有惡
昭25.10,14,及昭伯從公，平子立臧會
昭25.10,15,會曰：僂句不余欺也
昭25.11,0,楚子使薳射城州屈，復茄人焉
昭25.11,1,城丘皇，遷訾人焉
昭25.11,2,使熊相禖郭巢，季然郭卷
昭25.11,3,子大叔聞之，曰：楚王將死矣
昭25.11,4,使民不安其土，民必憂，憂將及王，弗能久矣
昭26.1,0,二十六年春王正月庚申，齊侯取鄆
昭26.2,0,葬宋元公，如先君，禮也
昭26.3,0,三月，公至自齊，處于鄆，言魯地也
昭26.4,0,夏，齊侯將納公，命無受魯貨
昭26.4,1,申豐從女賈，以幣錦二兩，縳一如瑱，適齊師，謂子猶之人高齮： 能貨子猶，爲高氏後，粟五千庾
昭26.4,2,高齮以錦示子猶，子猶欲之
昭26.4,3,齮曰：魯人買之，百兩一布
昭26.4,4,以道之不通，先入幣財
昭26.4,5,子猶受之，言於齊侯曰：群臣不盡力于魯君者，非不能事君也
昭26.4,6,然據有異焉
昭26.4,7,宋元公爲魯君如晉，卒於曲棘
昭26.4,8,叔孫昭子求納其君，無疾而死
昭26.4,9,不知天之棄魯邪，抑魯君有罪於鬼神故及此也
昭26.4,10,君若待于曲棘，使群臣從魯君以卜焉
昭26.4,11,若可，師有濟也，君而繼之，茲無敵矣
昭26.4,12,若其無成，君無辱焉
昭26.4,13,齊侯從之，使公子鉏帥師從公
昭26.5,0,四月，單子如晉告急
昭26.5,1,五月戊午，劉人敗王城之師于尸氏
昭26.5,2,戊辰，王城人劉人戰于施谷，劉師敗績
昭26.6,0,秋，盟于鄟陵，謀納公也
昭26.7,0,七月己巳，劉子以王出
昭26.7,1,庚午，次于渠
昭26.7,2,王城人焚劉
昭26.7,3,丙子，王宿于褚氏
昭26.7,4,丁丑，王次于萑谷
昭26.7,5,庚辰，王入于胥靡
昭26.7,6,辛巳，王次于滑
昭26.7,7,晉知躒趙鞅帥師納王，使女寬守闕塞
昭26.8,0,九月，楚平王卒
昭26.8,1,令尹子常欲立子西，曰：大子壬弱，其母非適也，王子建實聘之
昭26.8,2,子西長而好善
昭26.8,3,立長則順，建善則治
昭26.8,4,王順國治，可不務乎
昭26.8,5,子西怒曰：是亂國而惡君王也
昭26.8,6,國有外援，不可瀆也
昭26.8,7,王有適嗣，不可亂也
昭26.8,8,敗親速讎亂嗣，不祥
昭26.8,9,我受其名
昭26.8,10,賂吾以天下，吾滋不從也，楚國何爲
昭26.8,11,必殺令尹
昭26.8,12,令尹懼，乃立昭王
昭26.9,0,冬十月丙申，王起師于滑
昭26.9,1,辛丑，在郊，遂次于尸
昭26.9,2,十一月辛酉，晉師克鞏
昭26.9,3,召伯盈逐王子朝，王子朝及召氏之族毛伯得尹氏固南宮嚚奉周之典籍以奔楚
昭26.9,4,陰忌奔莒以叛
昭26.9,5,召伯逆王于尸，及劉子單子盟
昭26.9,6,遂軍圉澤，次于隄上
昭26.9,7,癸酉，王入于成周
昭26.9,8,甲戌，盟于襄宮
昭26.9,9,晉師使成公般戍周而還
昭26.9,10,十二月癸未，王入于莊宮
昭26.10,0,齊有彗星，齊侯使禳之
昭26.10,1,晏子曰：無益也，祇取誣焉
昭26.10,2,天道不謟，不貳其命，若之何禳之
昭26.10,3,且天之有彗也，以除穢也
昭26.10,4,君無穢德，又何禳焉
昭26.10,5,若德之穢，禳之何損
昭26.10,6,詩曰：惟此文王，小心翼翼
昭26.10,7,昭事上帝，聿懷多福
昭26.10,8,厥德不回，以受方國
昭26.10,9,君無違德，方國將至，何患於彗
昭26.10,10,詩曰：我無所監，夏后及商
昭26.10,11,用亂之故，民卒流亡
昭26.10,12,若德回亂，民將流亡，祝史之爲，無能補也
昭26.10,13,公說，乃止
昭26.11,0,齊侯與晏子坐于路寢
昭26.11,1,公歎曰：美哉室
昭26.11,2,其誰有此乎
昭26.11,3,晏子曰：敢問，何謂也
昭26.11,4,公曰：吾以爲在德
昭26.11,5,對曰：如君之言，其陳氏乎
昭26.11,6,陳氏雖無大德，而有施於民
昭26.11,7,豆區釜鍾之數，其取之公也薄，其施之民也厚
昭26.11,8,公厚斂焉，陳氏厚施焉，民歸之矣
昭26.11,9,詩曰：雖無德與女，式歌且舞
昭26.11,10,陳氏之施，民歌舞之矣
昭26.11,11,後世若少惰，陳氏而不亡，則國其國也已
昭26.11,12,公曰：善哉
昭26.11,13,是可若何
昭26.11,14,對曰：唯禮可以已之
昭26.11,15,在禮，家施不及國，民不遷，農不移，工賈不變，士不濫，官不滔，大夫不收公利
昭26.11,16,公曰：善哉
昭26.11,17,我不能矣
昭26.11,18,吾今而後知禮之可以爲國也
昭26.11,19,對曰：禮之可以爲國也久矣，與天地並
昭26.11,20,君令臣共，父慈子孝，兄愛弟敬，夫和妻柔，姑慈婦聽，禮也
昭26.11,21,君令而不違，臣共而不貳
昭26.11,22,父慈而教，子孝而箴
昭26.11,23,兄愛而友，弟敬而順
昭26.11,24,夫和而義，妻柔而正
昭26.11,25,姑慈而從，婦聽而婉：禮之善物也
昭26.11,26,公曰：善哉，寡人今而後聞此禮之上也
昭26.11,27,對曰：先王所稟於天地以爲其民也，是以先王上之
昭27.1,0,二十七年春，公如齊
昭27.1,1,公至自齊，處于鄆，言在外也
昭27.2,0,吳子欲因楚喪而伐之，使公子掩餘公子燭庸帥師圍潛，使延州來季子聘于上國，遂聘于晉，以觀諸侯
昭27.2,1,楚莠尹然王尹麇帥師救潛，左司馬沈尹戌帥都君子與王馬之屬以濟師，與吳師遇于窮，令尹子常以舟師及沙汭而還
昭27.2,2,左尹郤宛工尹壽帥師至于潛，吳師不能退
昭27.3,0,郤宛直而和，國人說之
昭27.3,1,鄢將師爲右領，與費無極比而惡之
昭27.3,2,令尹子常賄而信讒，無極譖郤宛焉，謂子常曰：子惡欲飲子酒
昭27.3,3,又謂子惡：令尹欲飲酒於子氏
昭27.3,4,子惡曰：我，賤人也，不足以辱令尹
昭27.3,5,令尹將必來辱，爲惠已甚，吾無以酬之，若何
昭27.3,6,無極曰：令尹好甲兵，子出之，吾擇焉
昭27.3,7,取五甲五兵，曰：寘諸門
昭27.3,8,令尹至，必觀之，而從以酬之
昭27.3,9,及饗日，帷諸門左
昭27.3,10,無極謂令尹曰：吾幾禍子
昭27.3,11,子惡將爲子不利，甲在門矣
昭27.3,12,子必無往
昭27.3,13,且此役也，吳可以得志
昭27.3,14,子惡取賂焉而還
昭27.3,15,又誤群帥，使退其師，曰乘亂不祥
昭27.3,16,吳乘我喪，我乘其亂，不亦可乎
昭27.3,17,令尹使視郤氏，則有甲焉
昭27.3,18,不往，召鄢將師而告之
昭27.3,19,將師退，遂令攻郤氏，且爇之
昭27.3,20,子惡聞之，遂自殺也
昭27.3,21,國人弗爇，令曰：不爇郤氏，與之同罪
昭27.3,22,或取一編菅焉，或取一秉秆焉，國人投之，遂弗爇也
昭27.3,23,令尹炮之，盡滅郤氏之族黨，殺陽令終與其弟完及佗，與晉陳及其子弟
昭27.3,24,晉陳之族呼於國曰：鄢氏費氏自以爲王，專禍楚國，弱寡王室，蒙王與令尹以自利也，令尹盡信之矣，國將如何
昭27.3,25,令尹病之
昭27.4,0,秋，會于扈，令戍周，且謀納公也
昭27.4,1,宋衛皆利納公，固請之
昭27.4,2,范獻子取貨于季孫，謂司城子梁與北宮貞子曰：季孫未知其罪，而君伐之
昭27.4,3,請囚請亡，於是乎不獲，君又弗克，而自出也
昭27.4,4,夫豈無備而能出君乎
昭27.4,5,季氏之復，天救之也
昭27.4,6,休公徒之怒，而啓叔孫氏之心
昭27.4,7,不然，豈其伐人而說甲執冰以游
昭27.4,8,叔孫氏懼禍之濫，而自同於季氏，天之道也
昭27.4,9,魯君守齊，三年而無成
昭27.4,10,季氏甚得其民，淮夷與之，有十年之備，有齊楚之援，有天之贊，有民之助，有堅守之心，有列國之權，而弗敢宣也，事君如在國
昭27.4,11,故鞅以爲難
昭27.4,12,二子皆圖國者也，而欲納魯君，鞅之願也，請從二子以圍魯
昭27.4,13,無成，死之
昭27.4,14,二子懼，皆辭
昭27.4,15,乃辭小國，而以難復
昭27.5,0,孟懿子陽虎伐鄆，鄆人將戰
昭27.5,1,子家子曰：天命不慆久矣，使君亡者，必此衆也
昭27.5,2,天既禍之，而自福也，不亦難乎
昭27.5,3,猶有鬼神，此必敗也
昭27.5,4,嗚呼
昭27.5,5,爲無望也夫
昭27.5,6,其死於此乎
昭27.5,7,公使子家子如晉
昭27.5,8,公徒敗于且知
昭27.6,0,楚郤宛之難，國言未已，進胙者莫不謗令尹
昭27.6,1,沈尹戌言於子常曰：夫左尹與中廄尹，莫知其罪，而子殺之，以興謗讟，至于今不已
昭27.6,2,戌也惑之：仁者殺人以掩謗，猶弗爲也
昭27.6,3,今吾子殺人以興謗，而弗圖，不亦異乎
昭27.6,4,夫無極，楚之讒人也，民莫不知
昭27.6,5,去朝吳，出蔡侯朱，喪大子建，殺連尹奢，屏王之耳目，使不聰明
昭27.6,6,不然，平王之溫惠共儉，有過成莊，無不及焉
昭27.6,7,所以不獲諸侯，邇無極也
昭27.6,8,今又殺三不辜，以興大謗，幾及子矣
昭27.6,9,子而不圖，將焉用之
昭27.6,10,夫鄢將師矯子之命，以滅三族
昭27.6,11,三族，國之良也，而不愆位
昭27.6,12,吳新有君，疆埸日駭
昭27.6,13,楚國若有大事，子其危哉
昭27.6,14,知者除讒以自安也，今子愛讒以自危也，甚矣，其惑也
昭27.6,15,子常曰：是瓦之罪，敢不良圖
昭27.6,16,九月己未，子常殺費無極與鄢將師，盡滅其族，以說于國
昭27.6,17,謗言乃止
昭27.7,0,冬，公如齊，齊侯請饗之
昭27.7,1,子家子曰：朝夕立於其朝，又何饗焉，其飲酒也
昭27.7,2,乃飲酒，使宰獻，而請安
昭27.7,3,子仲之子曰重，爲齊侯夫人，曰：請使重見
昭27.7,4,子家子乃以君出
昭27.8,0,十二月，晉籍秦致諸侯之戍于周，魯人辭以難
昭28.1,0,二十八年春，公如晉，將如乾侯
昭28.1,1,子家子曰：有求於人，而即其安，人孰矜之
昭28.1,2,其造於竟
昭28.1,3,弗聽，使請逆於晉
昭28.1,4,晉人曰：天禍魯國，君淹恤在外，君亦不使一个辱在寡人，而即安於甥舅，其亦使逆君
昭28.1,5,使公復于竟，而後逆之
昭28.2,0,晉祁勝與鄔臧通室
昭28.2,1,祁盈將執之，訪於司馬叔游
昭28.2,2,叔游曰：鄭書有之：惡直醜正，實蕃有徒
昭28.2,3,無道立矣，子懼不免
昭28.2,4,詩曰：民之多辟，無自立辟
昭28.2,5,姑已，若何
昭28.2,6,盈曰：祁氏私有討，國何有焉
昭28.2,7,遂執之
昭28.2,8,祁勝賂荀躒，荀躒爲之言於晉侯
昭28.2,9,晉侯執祁盈
昭28.2,10,祁盈之臣曰：鈞將皆死，憖使吾君聞勝與臧之死也以爲快
昭28.2,11,乃殺之
昭28.2,12,夏六月，晉殺祁盈及楊食我
昭28.2,13,食我，祁盈之黨也，而助亂，故殺之，遂滅祁氏羊舌氏
昭28.3,0,秋，晉韓宣子卒，魏獻子爲政，分祁氏之田以爲七縣，分羊舌氏之田以爲三縣
昭28.3,1,司馬彌牟爲鄔大夫，賈辛爲祁大夫，司馬烏爲平陵大夫，魏戊爲梗陽大夫，知徐吾爲塗水大夫，韓固爲馬首大夫，孟丙爲盂大夫，樂霄爲銅鞮大夫，趙朝爲平陽大夫，僚安爲楊氏大夫
昭28.3,2,謂賈辛司馬烏爲有力於王室，故舉之
昭28.3,3,謂知徐吾趙朝韓固魏戊，餘子之不失職能守業者也
昭28.3,4,其四人者，皆受縣而後見於魏子，以賢舉也
昭28.4,0,冬，梗陽人有獄，魏戊不能斷，以獄上
昭28.4,1,其大宗賂以女樂，魏子將受之
昭28.4,2,魏戊謂閻沒女寬曰：主以不賄聞於諸侯，若受梗陽人，賄莫甚焉
昭28.4,3,吾子必諫
昭28.4,4,皆許諾
昭28.4,5,退朝，待於庭
昭28.4,6,饋入，召之
昭28.4,7,比置，三歎
昭28.4,8,既食，使坐
昭28.4,9,魏子曰：吾聞諸伯叔，諺曰：唯食忘憂
昭28.4,10,吾子置食之間三歎，何也
昭28.4,11,同辭而對曰：或賜二小人酒， 不夕食
昭28.4,12,饋之始至，恐其不足，是以歎
昭28.4,13,中置，自咎曰：豈將軍食之而有不足
昭28.4,14,是以再歎
昭28.4,15,及饋之畢，願以小人之腹爲君子之心，屬厭而已
昭28.4,16,獻子辭梗陽人
昭29.1,0,二十九年春，公至自乾侯，處于鄆
昭29.1,1,齊侯使高張來唁公，稱主君
昭29.1,2,子家子曰：齊卑君矣，君祇辱焉
昭29.1,3,公如乾侯
昭29.2,0,三月己卯，京師殺召伯盈尹氏固及原伯魯之子
昭29.2,1,尹固之復也，有婦人遇之周郊，尤之，曰：處則勸人爲禍，行則數日而反，是夫也，其過三歲乎
昭29.3,0,平子每歲賈馬，具從者之衣屨，而歸之于乾侯
昭29.3,1,公執歸馬者，賣之，乃不歸馬
昭29.4,0,秋，龍見于絳郊
昭29.4,1,魏獻子問於蔡墨曰：吾聞之：蟲莫知於龍，以其不生得也，謂之知，信乎
昭29.4,2,對曰：人實不知，非龍實知
昭29.4,3,古者畜龍，故國有豢龍氏，有御龍氏
昭29.4,4,獻子曰：是二氏者，吾亦聞之，而不知其故，是何謂也
昭29.4,5,對曰：昔有飂叔安，有裔子曰董父，實甚好龍，能求其耆欲以飲食之，龍多歸之，乃擾畜龍，以服事帝舜，帝賜之姓曰董，氏曰豢龍，封諸鬷川，鬷夷氏其後也
昭29.4,6,故帝舜氏世有畜龍
昭29.4,7,及有夏孔甲，擾于有帝，帝賜之乘龍，河漢各二，各有雌雄
昭29.4,8,孔甲不能食，而未獲豢龍氏
昭29.4,9,有陶唐氏既衰，其後有劉累，學擾龍于豢龍氏，以事孔甲，能飲食之
昭29.4,10,夏后嘉之，賜氏曰御龍
昭29.4,11,以更豕韋之後
昭29.4,12,龍一雌死，潛醢以食夏后
昭29.4,13,夏后饗之，既而使求之
昭29.4,14,懼而遷于魯縣，范氏其後也
昭29.4,15,獻子曰：今何故無之
昭29.4,16,對曰：夫物，物有其官，官修其方，朝夕思之
昭29.4,17,一日失職，則死及之
昭29.4,18,失官不食
昭29.4,19,官宿其業，其物乃至
昭29.4,20,若泯棄之，物乃坻伏，鬱湮不育
昭29.4,21,故有五行之官，是謂五官，實列受氏姓，封爲上公，祀爲貴神
昭29.4,22,社稷五祀，是尊是奉
昭29.4,23,木正曰句芒，火正曰祝融，金正曰蓐收，水正曰玄冥，土正曰后土
昭29.4,24,龍，水物也，水官棄矣，故龍不生得
昭29.4,25,不然，周易有之：在乾之姤，曰潛龍勿用
昭29.4,26,其同人曰見龍在田
昭29.4,27,其大有曰飛龍在天
昭29.4,28,其夬曰亢龍有悔，其坤曰見群龍無首，吉
昭29.4,29,坤之剝曰龍戰于野
昭29.4,30,若不朝夕見，誰能物之
昭29.4,31,獻子曰：社稷五祀，誰氏之五官也
昭29.4,32,對曰：少皞氏有四叔，曰重曰該曰修曰熙，實能金木及水
昭29.4,33,使重爲句芒，該爲蓐收，修及熙爲玄冥，世不失職，遂濟窮桑，此其三祀也
昭29.4,34,顓頊氏有子曰犁，爲祝融
昭29.4,35,共工氏有子曰句龍，爲后土，此其二祀也
昭29.4,36,后土爲社
昭29.4,37,稷，田正也
昭29.4,38,有烈山氏之子曰柱爲稷，自夏以上祀之
昭29.4,39,周棄亦爲稷，自商以來祀之
昭29.5,0,冬，晉趙鞅荀寅帥師城汝濱，遂賦晉國一鼓鐵，以鑄刑鼎，著范宣子所爲刑書焉
昭30.1,0,三十年春王正月，公在乾侯，不先書鄆與乾侯，非公，且徵過也
昭30.2,0,夏六月，晉頃公卒
昭30.2,1,秋八月，葬
昭30.2,2,鄭游吉弔，且送葬
昭30.2,3,魏獻子使士景伯詰之，曰：悼公之喪，子西弔，子蟜送葬
昭30.2,4,今吾子無貳，何故
昭30.2,5,對曰：諸侯所以歸晉君，禮也
昭30.2,6,禮也者，小事大大字小之謂
昭30.2,7,事大在共其時命，字小在恤其所無
昭30.2,8,以敝邑居大國之間，共其職貢，與其備御不虞之患，豈忘共命
昭30.2,9,先王之制：諸侯之喪，士弔，大夫送葬
昭30.2,10,唯嘉好聘享三軍之事於是乎使卿
昭30.2,11,晉之喪事，敝邑之間，先君有所助執紼矣
昭30.2,12,若其不間，雖士大夫有所不獲數矣
昭30.2,13,大國之惠，亦慶其加，而不討其乏，明厎其情，取備而已，以爲禮也
昭30.2,14,靈王之喪，我先君簡公在楚，我先大夫印段實往，——敝邑之少卿也
昭30.2,15,王吏不討，恤所無也
昭30.2,16,今大夫曰：女盍從舊
昭30.2,17,舊有豐有省，不知所從
昭30.2,18,從其豐，則寡君幼弱，是以不共
昭30.2,19,從其省，則吉在此矣
昭30.2,20,唯大夫圖之
昭30.2,21,晉人不能詰
昭30.3,0,吳子使徐人執掩餘，使鍾吾人執燭庸，二公子奔楚
昭30.3,1,楚子大封，而定其徙，使監馬尹大心逆吳公子，使居養，莠尹然左司馬沈尹戌城之
昭30.3,2,取於城父與胡田以與之，將以害吳也
昭30.3,3,子西諫曰：吳光新得國，而親其民，視民如子，辛苦同之，將用之也
昭30.3,4,若好吳邊疆，使柔服焉，猶懼其至
昭30.3,5,吾又彊其讎，以重怒之，無乃不可乎
昭30.3,6,吳，周之冑裔也，而棄在海濱，不與姬通，今而始大，比于諸華
昭30.3,7,光又甚文，將自同於先王
昭30.3,8,不知天將以爲虐乎，使翦喪吳國而封大異姓乎，其抑亦將卒以祚吳乎，其終不遠矣
昭30.3,9,我盍姑億吾鬼神，而寧吾族姓，以待其歸，將焉用自播揚焉
昭30.3,10,王弗聽
昭30.4,0,吳子怒
昭30.4,1,冬十二月，吳子執鍾吾子
昭30.4,2,遂伐徐，防山以水之
昭30.4,3,己卯，滅徐
昭30.4,4,徐子章禹斷其髮，攜其夫人以逆吳子
昭30.4,5,吳子唁而送之，使其邇臣從之，遂奔楚
昭30.4,6,楚沈尹戌帥師救徐，弗及
昭30.4,7,遂城夷，使徐子處之
昭30.5,0,吳子問於伍員曰：初而言伐楚，余知其可也，而恐其使余往也，又惡人之有余之功也
昭30.5,1,今余將自有之矣
昭30.5,2,伐楚何如
昭30.5,3,對曰：楚執政衆而乖，莫適任患
昭30.5,4,若爲三師以肄焉，一師至，彼必皆出
昭30.5,5,彼出則歸，彼歸則出，楚必道敝
昭30.5,6,亟肄以罷之，多方以誤之
昭30.5,7,既罷而後以三軍繼之，必大克之
昭30.5,8,闔廬從之，楚於是乎始病
昭31.1,0,三十一年春王正月，公在乾侯，言不能外內也
昭31.2,0,晉侯將以師納公
昭31.2,1,范獻子曰：若召季孫而不來，則信不臣矣，然後伐之，若何
昭31.2,2,晉人召季孫
昭31.2,3,獻子使私焉，曰：子必來，我受其無咎
昭31.2,4,季孫意如會晉荀躒于適歷
昭31.2,5,荀躒曰：寡君使躒謂吾子：何故出君
昭31.2,6,有君不事，周有常刑
昭31.2,7,子其圖之
昭31.2,8,季孫練冠麻衣，跣行，伏而對曰：事君，臣之所不得也，敢逃刑命
昭31.2,9,君若以臣爲有罪，請囚于費，以待君之察也，亦唯君
昭31.2,10,若以先臣之故，不絕季氏，而賜之死
昭31.2,11,若弗殺弗亡，君之惠也，死且不朽
昭31.2,12,若得從君而歸，則固臣之願也，敢有異心
昭31.3,0,薛伯穀卒，同盟，故書
昭31.4,0,秋，吳人侵楚，伐夷，侵潛六
昭31.4,1,楚沈尹戌帥師救潛，吳師還
昭31.4,2,楚師遷潛於南岡而還
昭31.4,3,吳師圍弦，左司馬戌右司馬稽帥師救弦，及豫章，吳師還
昭31.4,4,──始用子胥之謀也
昭31.5,0,冬，邾黑肱以濫來奔
昭31.5,1,賤而書名，重地故也
昭31.6,0,十二月辛亥朔，日有食之
昭31.6,1,是夜也，趙簡子夢童子臝而轉以歌，旦占諸史墨，曰：吾夢如是，今而日食，何也
昭31.6,2,對曰：六年及此月也，吳其入郢乎，終亦弗克
昭31.6,3,入郢必以庚辰，日月在辰尾
昭31.6,4,庚午之日，日始有謫
昭31.6,5,火勝金，故弗克
昭32.1,0,三十二年春王正月，公在乾侯，言不能外內，又不能用其人也
昭32.2,0,夏，吳伐越，始用師於越也
昭32.2,1,史墨曰：不及四十年，越其有吳乎
昭32.2,2,越得歲而吳伐之，必受其凶
昭32.3,0,秋八月，王使富辛與石張如晉，請城成周
昭32.3,1,天子曰：天降禍于周，俾我兄弟並有亂心，以爲伯父憂
昭32.3,2,我一二親昵甥舅不遑啓處，於今十年
昭32.3,3,勤戍五年
昭32.3,4,余一人無日忘之，閔閔焉如農夫之望歲，懼以待時
昭32.3,5,伯父若肆大惠，復二文之業，弛周室之憂，徼文武之福，以固盟主，宣昭令名，則余一人有大願矣
昭32.3,6,昔成王合諸侯城成周，以爲東都，崇文德焉
昭32.3,7,今我欲徼福假靈于成王，修成周之城，俾戍人無勤，諸侯用寧，蝥賊遠屏，晉之力也
昭32.3,8,其委諸伯父，使伯父實重圖之，俾我一人無徵怨于百姓，而伯父有榮施，先王庸之
昭32.4,0,十二月，公疾，徧賜大夫，大夫不受
昭32.4,1,賜子家子雙琥，一環一璧輕服，受之
昭32.4,2,大夫皆受其賜
昭32.4,3,己未，公薨
昭32.4,4,子家子反賜於府人，曰：吾不敢逆君命也
昭32.4,5,大夫皆反其賜
昭32.4,6,書曰公薨于乾侯，言失其所也
定1.1,0,元年春王正月辛巳，晉魏舒合諸侯之大夫于狄泉，將以城成周
定1.1,1,魏子蒞政
定1.1,2,衛彪徯曰：將建天子，而易位以令，非義也
定1.1,3,大事奸義，必有大咎
定1.1,4,晉不失諸侯，魏子其不免乎
定1.1,5,是行也，魏獻子屬役於韓簡子及原壽過，而田於大陸，焚焉，還，卒於甯
定1.1,6,范獻子去其柏槨，以其未復命而田也
定1.2,0,夏，叔孫成子逆公之喪于乾侯
定1.2,1,季孫曰：子家子亟言於我，未嘗不中吾志也
定1.2,2,吾欲與之從政，子必止之，且聽命焉
定1.2,3,子家子不見叔孫，易幾而哭
定1.2,4,叔孫請見子家子
定1.2,5,子家子辭，曰：羈未得見，而從君以出
定1.2,6,君不命而薨，羈不敢見
定1.2,7,叔孫使告之曰：公衍公爲實使群臣不得事君，若公子宋主社稷，則群臣之願也
定1.2,8,凡從君出而可以入者，將唯子是聽
定1.2,9,子家氏未有後，季孫願與子從政
定1.2,10,此皆季孫之願也，使不敢以告
定1.2,11,對曰：若立君，則有卿士大夫與守龜在，羈弗敢知
定1.2,12,若從君者，則貌而出者，入可也
定1.2,13,寇而出者，行可也
定1.2,14,若羈也，則君知其出也，而未知其入也，羈將逃也
定1.2,15,喪及壞隤，公子宋先入，從公者皆自壞隤反
定1.3,0,六月癸亥，公之喪至自乾侯
定1.3,1,戊辰，公即位
定1.3,2,季孫使役如闞公氏，將溝焉
定1.3,3,榮駕鵝曰：生不能事，死又離之，以自旌也
定1.3,4,縱子忍之，後必或恥之
定1.3,5,乃止
定1.3,6,季孫問於榮駕鵝曰：吾欲爲君諡，使子孫知之
定1.3,7,對曰：生弗能事，死又惡之，以自信也
定1.3,8,將焉用之
定1.3,9,乃止
定1.4,0,秋七月癸巳，葬昭公於墓道南
定1.4,1,孔子之爲司寇也，溝而合諸墓
定1.5,0,昭公出故，季平子禱於煬公
定1.5,1,九月，立煬宮
定1.6,0,周鞏簡公棄其子弟而好用遠人
定2.1,0,二年夏四月辛酉，鞏氏之群子弟賊簡公
定2.2,0,桐叛楚
定2.2,1,吳子使舒鳩氏誘楚人，曰：以師臨我，我伐桐，爲我使之無忌
定2.3,0,邾莊公與夷射姑飲酒，私出
定2.3,1,閽乞肉焉，奪之杖以敲之
定3.1,0,三年春二月辛卯，邾子在門臺，臨廷
定3.1,1,閽以缾水沃廷，邾子望見之，怒
定3.1,2,閽曰：夷射姑旋焉
定3.1,3,命執之
定3.1,4,弗得，滋怒，自投于床，廢于鑪炭，爛，遂卒
定3.1,5,先葬以車五乘，殉五人
定3.1,6,莊公卞急而好潔，故及是
定3.2,0,秋九月，鮮虞人敗晉師于平中，獲晉觀虎，恃其勇也
定3.3,0,冬，盟于郯，修邾好也
定3.4,0,蔡昭侯爲兩佩與兩裘以如楚，獻一佩一裘於昭王
定3.4,1,昭王服之，以享蔡侯
定3.4,2,蔡侯亦服其一
定3.4,3,子常欲之，弗與，三年止之
定3.4,4,唐成公如楚，有兩肅爽馬，子常欲之，弗與，亦三年止之
定3.4,5,唐人或相與謀，請代先從者，許之
定3.4,6,飲先從者酒，醉之，竊馬而獻之子常
定3.4,7,子常歸唐侯
定3.4,8,自拘於司敗，曰：君以弄馬之故，隱君身，棄國家
定3.4,9,群臣請相夫人以償馬，必如之
定3.4,10,唐侯曰：寡人之過也
定3.4,11,二三子無辱
定3.4,12,皆賞之
定3.4,13,蔡人聞之，固請，而獻佩于子常
定3.4,14,子常朝，見蔡侯之徒，命有司曰：蔡君之久也，官不共也
定3.4,15,明日禮不畢，將死
定3.4,16,蔡侯歸，及漢，執玉而沈，曰：余所有濟漢而南者，有若大川
定3.4,17,蔡侯如晉，以其子元與其大夫之子爲質焉，而請伐楚
定4.1,0,四年春三月，劉文公合諸侯于召陵，謀伐楚也
定4.1,1,晉荀寅求貨於蔡侯，弗得，言於范獻子曰：國家方危，諸侯方貳，將以襲敵，不亦難乎
定4.1,2,水潦方降，疾瘧方起，中山不服，棄盟取怨，無損於楚，而失中山，不如辭蔡侯
定4.1,3,吾自方城以來，楚未可以得志，祇取勤焉
定4.1,4,乃辭蔡侯
定4.2,0,反自召陵，鄭子大叔未至而卒
定4.2,1,晉趙簡子爲之臨，甚哀，曰：黃父之會，夫子語我九言，曰：無始亂，無怙富，無恃寵，無違同，無敖禮，無驕能，無復怒，無謀非德，無犯非義
定4.3,0,沈人不會于召陵，晉人使蔡伐之
定4.3,1,夏，蔡滅沈
定5.1,0,五年春，王人殺子朝于楚
定5.2,0,夏，歸粟于蔡，以周亟，矜無資
定5.3,0,越入吳，吳在楚也
定5.4,0,六月，季平子行東野
定5.4,1,還，未至，丙申，卒于房
定5.4,2,陽虎將以璵璠斂，仲梁懷弗與，曰：改步改玉
定5.4,3,陽虎欲逐之，告公山不狃
定5.4,4,不狃曰：彼爲君也，子何怨焉
定5.4,5,既葬，桓子行東野，及費
定5.4,6,子洩爲費宰，逆勞於郊，桓子敬之
定5.4,7,勞仲梁懷，仲梁懷弗敬
定5.4,8,子洩怒，謂陽虎：子行之乎
定5.5,0,申包胥以秦師至
定5.5,1,秦子蒲子虎帥車五百乘以救楚
定5.5,2,子蒲曰：吾未知吳道
定5.5,3,使楚人先與吳人戰，而自稷會之，大敗夫槩王于沂
定5.5,4,吳人獲薳射於柏舉，其子帥奔徒以從子西，敗吳師于軍祥
定5.6,0,乙亥，陽虎囚季桓子及公父文伯，而逐仲梁懷
定5.6,1,冬十月丁亥，殺公何藐
定5.6,2,己丑，盟桓子于稷門之內，庚寅，大詛
定5.6,3,逐公父歜及秦遄，皆奔齊
定5.7,0,楚子入于郢
定5.7,1,初，鬬辛聞吳人之爭宮也，曰：吾聞之：不讓，則不和
定5.7,2,不和，不可以遠征
定5.7,3,吳爭於楚，必有亂
定5.7,4,有亂，則必歸，焉能定楚
定5.8,0,晉士鞅圍鮮虞，報觀虎之敗也
定6.1,0,六年春，鄭滅許，因楚敗也
定6.2,0,二月，公侵鄭，取匡，爲晉討鄭之伐胥靡也
定6.2,1,往不假道於衛
定6.2,2,及還，陽虎使季孟自南門入，出自東門，舍於豚澤
定6.2,3,衛侯怒，使彌子瑕追之
定6.2,4,公叔文子老矣，輦而如公，曰：尤人而效之，非禮也
定6.2,5,昭公之難，君將以文之舒鼎成之昭兆定之鞶鑑，苟可以納之，擇用一焉
定6.2,6,公子與二三臣之子，諸侯苟憂之，將以爲之質
定6.2,7,此群臣之所聞也
定6.2,8,今將以小忿蒙舊德，無乃不可乎
定6.2,9,大姒之子，唯周公康叔爲相睦也，而效小人以棄之，不亦誣乎
定6.2,10,天將多陽虎之罪以斃之，君姑待之，若何
定6.2,11,乃止
定6.3,0,夏，季桓子如晉，獻鄭俘也
定6.3,1,陽虎强使孟懿子往報夫人之幣，晉人兼享之
定6.3,2,孟孫立于房外，謂范獻子曰：陽虎若不能居魯，而息肩於晉，所不以爲中軍司馬者，有如先君
定6.3,3,獻子曰：寡君有官，將使其人，鞅何知焉
定6.3,4,獻子謂簡子曰：魯人患陽虎矣
定6.3,5,孟孫知其釁，以爲必適晉，故强爲之請，以取入焉
定6.4,0,四月己丑，吳太子終纍敗楚舟師，獲潘子臣小惟子及大夫七人
定6.4,1,楚國大惕，懼亡
定6.4,2,子期又以陵師敗于繁揚
定6.4,3,令尹子西喜曰：乃今可爲矣
定6.4,4,於是乎遷郢於鄀，而改紀其政，以定楚國
定6.5,0,周儋翩率王子朝之徒因鄭人將以作亂于周，鄭於是乎伐馮滑胥靡負黍狐人闕外
定6.5,1,六月，晉閻沒戍周，且城胥靡
定6.6,0,秋八月，宋樂祁言於景公曰：諸侯唯我事晉，今使不往，晉其憾矣
定6.6,1,樂祁告其宰陳寅
定6.6,2,陳寅曰：必使子往
定6.6,3,他日，公謂樂祁曰：唯寡人說子之言，子必往
定6.6,4,陳寅曰：子立後而行，吾室亦不亡，唯君亦以我爲知難而行也
定6.6,5,見溷而行
定6.6,6,趙簡子逆，而飲之酒於緜上，獻楊楯六十於簡子
定6.6,7,陳寅曰：昔吾主范氏，今子主趙氏，又有納焉，以楊楯賈禍，弗可爲也已
定6.6,8,然子死晉國，子孫必得志於宋
定6.6,9,范獻子言於晉侯曰：以君命越疆而使，未致使而私飲酒，不敬二君，不可不討也
定6.6,10,乃執樂祁
定6.7,0,陽虎又盟公及三桓於周社，盟國人于亳社，詛于五父之衢
定6.8,0,冬十二月，天王處于姑蕕，辟儋翩之亂也
定7.1,0,七年春二月，周儋翩入于儀栗以叛
定7.2,0,齊人歸鄆陽關，陽虎居之以爲政
定7.3,0,夏四月，單武公劉桓公敗尹氏于窮谷
定7.4,0,秋，齊侯鄭伯盟于鹹，徵會于衛
定7.4,1,衛侯欲叛晉，諸大夫不可
定7.4,2,使北宮結如齊，而私於齊侯曰：執結以侵我
定7.4,3,齊侯從之，乃盟于瑣
定7.5,0,齊國夏伐我
定7.5,1,陽虎御季桓子，公斂處父御孟懿子，將宵軍齊師
定7.5,2,齊師聞之，墮，伏而待之
定7.5,3,處父曰：虎不圖禍，而必死
定7.5,4,苫夷曰：虎陷二子於難，不待有司，余必殺女
定7.5,5,虎懼，乃還，不敗
定7.6,0,冬十一月戊午，單子劉子逆王于慶氏
定7.6,1,晉籍秦送王
定7.6,2,己巳，王入于王城，館于公族黨氏，而後朝于莊宮
定8.1,0,八年春王正月，公侵齊，門于陽州
定8.1,1,士皆坐列，曰：顏高之弓六鈞
定8.1,2,皆取而傳觀之
定8.1,3,陽州人出，顏高奪人弱弓，籍丘子鉏擊之，與一人俱斃
定8.1,4,偃，且射子鉏，中頰，殪
定8.1,5,顏息射人中眉，退曰：我無勇，吾志其目也
定8.1,6,師退，冉猛僞傷足而先
定8.1,7,其兄會乃呼曰：猛也殿
定8.2,0,二月己丑，單子伐穀城，劉子伐儀栗
定8.2,1,辛卯，單子伐簡城，劉子伐盂，以定王室
定8.3,0,趙鞅言於晉侯曰：諸侯唯宋事晉，好逆其使，猶懼不至
定8.3,1,今又執之，是絕諸侯也
定8.3,2,將歸樂祁，士鞅曰：三年止之，無故而歸之，宋必叛晉
定8.3,3,獻子私謂子梁曰：寡君懼不得事宋君，是以止子
定8.3,4,子姑使溷代子
定8.3,5,子梁以告陳寅
定8.3,6,陳寅曰：宋將叛晉，是棄溷也，不如待之
定8.3,7,樂祁歸，卒于大行
定8.3,8,士鞅曰：宋必叛，不如止其尸以求成焉
定8.3,9,乃止諸州
定8.4,0,公侵齊，攻廩丘之郛
定8.4,1,主人焚衝，或濡馬褐以救之，遂毀之
定8.4,2,主人出，師奔
定8.4,3,陽虎僞不見冉猛者，曰：猛在此，必敗
定8.4,4,猛逐之，顧而無繼，僞顛
定8.4,5,虎曰：盡客氣也
定8.5,0,苫越生子，將待事而名之
定8.5,1,陽州之役獲焉，名之曰陽州
定8.6,0,夏，齊國夏高張伐我西鄙
定8.6,1,晉士鞅趙鞅荀寅救我
定8.6,2,公會晉師于瓦，范獻子執羔，趙簡子中行文子皆執雁
定8.6,3,魯於是始尚羔
定8.7,0,晉師將盟衛侯于鄟澤，趙簡子曰：群臣誰敢盟衛君者
定8.7,1,涉佗成何曰：我能盟之
定8.7,2,衛人請執牛耳
定8.7,3,成何曰：衛，吾溫原也，焉得視諸侯
定8.7,4,將歃，涉佗捘衛侯之手，及捥
定8.7,5,衛侯怒，王孫賈趨進，曰：盟以信禮也，有如衛君，其敢不唯禮是事而受此盟也
定8.7,6,衛侯欲叛晉，而患諸大夫
定8.7,7,王孫賈使次于郊
定8.7,8,大夫問故，公以晉詬語之，且曰：寡人辱社稷，其改卜嗣，寡人從焉
定8.7,9,大夫曰：是衛之禍，豈君之過也
定8.7,10,公曰：又有患焉，謂寡人必以而子與大夫之子爲質
定8.7,11,大夫曰：苟有益也，公子則往，群臣之子敢不皆負羈絏以從
定8.7,12,將行，王孫賈曰：苟衛國有難，工商未嘗不爲患，使皆行而後可
定8.7,13,公以告大夫，乃皆將行之
定8.7,14,行有日，公朝國人，使賈問焉，曰：若衛叛晉，晉五伐我，病何如矣
定8.7,15,皆曰：五伐我，猶可以能戰
定8.7,16,賈曰：然則如叛之，病而後質焉，何遲之有
定8.7,17,乃叛晉
定8.7,18,晉人請改盟，弗許
定8.8,0,秋，晉士鞅會成桓公侵鄭，圍蟲牢，報伊闕也
定8.8,1,遂侵衛
定8.9,0,九月，師侵衛，晉故也
定8.10,0,季寤公鉏極公山不狃皆不得志於季氏，叔孫輒無寵於叔孫氏，叔仲志不得志於魯，故五人因陽虎
定8.10,1,陽虎欲去三桓，以季寤更季氏，以叔孫輒更叔孫氏，己更孟氏
定8.10,2,冬十月，順祀先公而祈焉
定8.10,3,辛卯，禘于僖公
定8.10,4,壬辰，將享季氏于蒲圃而殺之，戒都車，曰癸巳至
定8.11,0,鄭駟歂嗣子大叔爲政
定9.1,0,九年春，宋公使樂大心盟于晉，且逆樂祁之尸
定9.1,1,辭，僞有疾
定9.1,2,乃使向巢如晉盟，且逆子梁之尸
定9.1,3,子明謂桐門右師出，曰：吾猶衰絰，而子擊鐘，何也
定9.1,4,右師曰：喪不在此故也
定9.1,5,既而告人曰：己衰絰而生子，余何故舍鐘
定9.1,6,子明聞之，怒，言於公曰：右師將不利戴氏
定9.1,7,不肯適晉，將作亂也
定9.1,8,不然，無疾
定9.1,9,乃逐桐門右師
定9.2,0,鄭駟歂殺鄧析，而用其竹刑
定9.2,1,君子謂子然：於是不忠
定9.2,2,苟有可以加於國家者，棄其邪可也
定9.2,3,靜女之三章，取彤管焉
定9.2,4,竿旄何以告之，取其忠也
定9.2,5,故用其道，不棄其人
定9.2,6,詩云：蔽芾甘棠，勿翦勿伐，召伯所茇
定9.2,7,思其人，猶愛其樹，況用其道而不恤其人乎
定9.2,8,子然無以勸能矣
定9.3,0,夏，陽虎歸寶玉大弓，書曰得，器用也
定9.3,1,凡獲器用曰得，得用焉曰獲
定9.4,0,秋，齊侯伐晉夷儀
定9.4,1,敝無存之父將室之，辭，以與其弟，曰：此役也，不死，反，必娶於高國
定9.4,2,先登，求自門出，死於霤下
定9.4,3,東郭書讓登，犁彌從之，曰：子讓而左，我讓而右，使登者絕而後下
定9.4,4,書左，彌先下
定9.4,5,書與王猛息
定9.4,6,猛曰：我先登
定9.4,7,書斂甲，曰：曩者之難，今又難焉
定9.4,8,猛笑曰：吾從子，如驂之有靳
定10.1,0,十年春，及齊平
定10.2,0,夏，公會齊侯于祝其，實夾谷
定10.2,1,孔丘相，犁彌言於齊侯曰：孔丘知禮而無勇，若使萊人以兵劫魯侯，必得志焉
定10.2,2,齊侯從之
定10.2,3,孔丘以公退，曰：士兵之
定10.2,4,兩君合好，而裔夷之俘以兵亂之，非齊君所以命諸侯也
定10.2,5,裔不謀夏，夷不亂華，俘不干盟，兵不偪好——於神爲不祥，於德爲愆義，於人爲失禮，君必不然
定10.2,6,齊侯聞之，遽辟之
定10.3,0,齊人來歸鄆讙龜陰之田
定10.4,0,晉趙鞅圍衛，報夷儀也
定10.5,0,初，叔孫成子欲立武叔，公若藐固諫，曰：不可
定10.5,1,成子立之而卒
定10.5,2,公南使賊射之，不能殺
定10.5,3,公南爲馬正，使公若爲郈宰
定10.5,4,武叔既定，使郈馬正侯犯殺公若，不能
定10.5,5,其圉人曰：吾以劍過朝，公若必曰：誰之劍也
定10.5,6,吾稱子以告，必觀之
定10.5,7,吾僞固而授之末，則可殺也
定10.5,8,使如之
定10.5,9,公若曰：爾欲吳王我乎
定10.5,10,遂殺公若
定10.5,11,侯犯以郈叛，武叔懿子圍郈，弗克
定10.6,0,宋公子地嬖蘧富獵，十一分其室，而以其五與之
定10.6,1,公子地有白馬四，公嬖向魋，魋欲之
定10.6,2,公取而朱其尾鬣以與之
定10.6,3,地怒，使其徒抶魋而奪之
定10.6,4,魋懼，將走，公閉門而泣之，目盡腫
定10.6,5,母弟辰曰：子分室以與獵也，而獨卑魋，亦有頗焉
定10.6,6,子爲君禮，不過出竟，君必止子
定10.6,7,公子地出奔陳，公弗止
定10.6,8,辰爲之請，弗聽
定10.6,9,辰曰：是我迋吾兄也
定10.6,10,吾以國人出，君誰與處
定10.6,11,冬，母弟辰暨仲佗石彄出奔陳
定10.7,0,武叔聘于齊，齊侯享之，曰：子叔孫
定10.7,1,若使郈在君之他竟，寡人何知焉
定10.7,2,屬與敝邑際，故敢助君憂之
定10.7,3,對曰：非寡君之望也
定10.7,4,所以事君，封疆社稷是以，敢以家隸勤君之執事
定10.7,5,夫不令之臣，天下之所惡也，君豈以爲寡君賜
定11.1,0,十一年春，宋公母弟辰暨仲佗石彄公子地入于蕭以叛
定11.1,1,秋，樂大心從之，大爲宋患，寵向魋故也
定11.2,0,冬，及鄭平，始叛晉也
定12.1,0,十二年夏，衛公孟彄伐曹，克郊
定12.1,1,還，滑羅殿
定12.1,2,未出，不退於列
定12.1,3,其御曰：殿而在列，其爲無勇乎
定12.1,4,羅曰：與其素厲，寧爲無勇
定12.2,0,仲由爲季氏宰，將墮三都，於是叔孫氏墮郈
定12.2,1,季氏將墮費，公山不狃叔孫輒帥費人以襲魯
定12.2,2,公與三子入于季氏之宮，登武子之臺
定12.2,3,費人攻之，弗克
定12.2,4,入及公側，仲尼命申句須樂頎下，伐之，費人北
定12.2,5,國人追之，敗諸姑蔑
定12.2,6,二子奔齊，遂墮費
定13.1,0,十三年春，齊侯衛侯次于垂葭，實郹氏
定13.1,1,使師伐晉
定13.1,2,將濟河，諸大夫皆曰不可，邴意茲曰：可
定13.1,3,銳師伐河內，傳必數日而後及絳
定13.1,4,絳不三月不能出河，則我既濟水矣
定13.1,5,乃伐河內
定13.2,0,晉趙鞅謂邯鄲午曰：歸我衛貢五百家，吾舍諸晉陽
定13.2,1,午許諾
定13.2,2,歸告其父兄
定13.2,3,父兄皆曰：不可
定13.2,4,衛是以爲邯鄲，而寘諸晉陽，絕衛之道也
定13.2,5,不如侵齊而謀之
定13.2,6,乃如之，而歸之于晉陽
定13.2,7,趙孟怒，召午，而囚諸晉陽，使其從者說劍而入，涉賓不可
定13.2,8,乃使告邯鄲人曰：吾私有討於午也，二三子唯所欲立
定13.2,9,遂殺午
定13.2,10,趙稷涉賓以邯鄲叛
定13.2,11,夏六月，上軍司馬籍秦圍邯鄲
定13.2,12,邯鄲午，荀寅之甥也
定13.2,13,荀寅，范吉射之姻也，而相與睦，故不與圍邯鄲，將作亂
定13.2,14,董安于聞之，告趙孟，曰：先備諸
定13.2,15,趙孟曰：晉國有命，始禍者死，爲後可也
定13.2,16,安于曰：與其害於民，寧我獨死
定13.2,17,請以我說
定13.2,18,趙孟不可
定13.2,19,秋七月，范氏中行氏伐趙氏之宮，趙鞅奔晉陽，晉人圍之
定13.3,0,初，衛公叔文子朝，而請享靈公
定13.3,1,退，見史鰌而告之
定13.3,2,史鰌曰：子必禍矣
定13.3,3,子富而君貪，其及子乎
定13.3,4,文子曰：然
定13.3,5,吾不先告子，是吾罪也
定13.3,6,君既許我矣，其若之何
定13.3,7,史鰌曰：無害
定13.3,8,子臣，可以免
定13.3,9,富而能臣，必免於難
定13.3,10,上下同之
定13.3,11,戍也驕，其亡乎
定13.3,12,富而不驕者鮮，吾唯子之見
定13.3,13,驕而不亡者，未之有也
定13.3,14,戍必與焉
定13.3,15,及文子卒，衛侯始惡於公叔戍，以其富也
定13.3,16,公叔戍又將去夫人之黨，夫人愬之曰：戍將爲亂
定14.1,0,十四年春，衛侯逐公叔戍與其黨，故趙陽奔宋，戍來奔
定14.2,0,梁嬰父惡董安于，謂知文子曰：不殺安于，使終爲政於趙氏，趙氏必得晉國，盍以其先發難也討於趙氏
定14.2,1,文子使告於趙孟曰：范中行氏雖信爲亂，安于則發之，是安于與謀亂也
定14.2,2,晉國有命，始禍者死
定14.2,3,二子既伏其罪矣，敢以告
定14.2,4,趙孟患之
定14.2,5,安于曰：我死而晉國寧，趙氏定，將焉用生
定14.2,6,人誰不死
定14.2,7,吾死莫矣
定14.2,8,乃縊而死
定14.2,9,趙孟尸諸市，而告於知氏曰：主命戮罪人安于，既伏其罪矣，敢以告
定14.2,10,知伯從趙孟盟，而後趙氏定，祀安于於廟
定14.3,0,頓子牂欲事晉，背楚而絕陳好
定14.3,1,二月，楚滅頓
定14.4,0,夏，衛北宮結來奔，公叔戍之故也
定14.5,0,吳伐越，越子句踐禦之，陳于檇李
定14.5,1,句踐患吳之整也，使死士再禽焉，不動
定14.5,2,使罪人三行，屬劍於頸，而辭曰：二君有治，臣奸旗鼓
定14.5,3,不敏於君之行前，不敢逃刑，敢歸死
定14.5,4,遂自剄也
定14.5,5,師屬之目，越子因而伐之，大敗之
定14.5,6,靈姑浮以戈擊闔廬，闔廬傷將指，取其一屨
定14.5,7,還，卒於陘，去檇李七里
定14.6,0,晉人圍朝歌，公會齊侯衛侯于脾上梁之間，謀救范中行氏
定14.6,1,析成鮒小王桃甲率狄師以襲晉，戰于絳中，不克而還
定14.6,2,士鮒奔周，小王桃甲入于朝歌
定14.7,0,秋，齊侯宋公會于洮，范氏故也
定14.8,0,衛侯爲夫人南子召宋朝
定14.8,1,會于洮，大子蒯聵獻盂于齊，過宋野
定14.8,2,野人歌之曰：既定爾婁豬，盍歸吾艾豭
定14.8,3,大子羞之，謂戲陽速曰：從我而朝少君，少君見我，我顧，乃殺之
定14.8,4,速曰：諾
定14.8,5,乃朝夫人
定14.8,6,夫人見大子
定14.8,7,大子三顧，速不進
定14.8,8,夫人見其色，啼而走，曰：蒯聵將殺余
定14.8,9,公執其手以登臺
定14.8,10,大子奔宋
定14.8,11,盡逐其黨，故公孟彄出奔鄭，自鄭奔齊
定14.9,0,冬十二月，晉人敗范中行氏之師於潞，獲籍秦高彊
定14.9,1,又敗鄭師及范氏之師于百泉
定15.1,0,十五年春，邾隱公來朝
定15.1,1,子貢觀焉
定15.1,2,邾子執玉高，其容仰
定15.1,3,公受玉卑，其容俯
定15.1,4,子貢曰：以禮觀之，二君者，皆有死亡焉
定15.1,5,夫禮，死生存亡之體也，將左右周旋，進退俯仰，於是乎取之
定15.1,6,朝祀喪戎，於是乎觀之
定15.1,7,今正月相朝，而皆不度，心已亡矣
定15.1,8,嘉事不體，何以能久
定15.1,9,高仰，驕也
定15.1,10,卑俯，替也
定15.1,11,驕近亂，替近病，君爲主，其先亡乎
定15.2,0,吳之入楚也，胡子盡俘楚邑之近胡者
定15.2,1,楚既定，胡子豹又不事楚，曰：存亡有命，事楚何爲
定15.2,2,多取費焉
定15.2,3,二月，楚滅胡
定15.3,0,夏五月壬申，公薨
定15.3,1,仲尼曰：賜不幸言而中，是使賜多言者也
定15.4,0,鄭罕達敗宋師于老丘
定15.5,0,齊侯衛侯次于蘧挐，謀救宋也
定15.6,0,秋七月壬申，姒氏卒
定15.6,1,不稱夫人，不赴，且不祔也
定15.7,0,葬定公，雨，不克襄事，禮也
定15.8,0,葬定姒，不稱小君，不成喪也
定15.9,0,冬，城漆，書不時告也
哀1.1,0,元年春，楚子圍蔡，報柏舉也
哀1.1,1,里而栽，廣丈，高倍
哀1.1,2,夫屯晝夜九日，如子西之素
哀1.1,3,蔡人男女以辨
哀1.1,4,使疆于江汝之間而還
哀1.1,5,蔡於是乎請遷于吳
哀1.2,0,吳王夫差敗越于夫椒，報檇李也
哀1.2,1,遂入越
哀1.2,2,越子以甲楯五千保于會稽，使大夫種因吳大宰嚭以行成
哀1.2,3,吳子將許之
哀1.2,4,伍員曰：不可
哀1.2,5,臣聞之：樹德莫如滋，去疾莫如盡
哀1.2,6,昔有過澆殺斟灌以伐斟鄩，滅夏后相，后緡方娠，逃出自竇，歸于有仍，生少康焉
哀1.2,7,爲仍牧正，惎澆能戒之
哀1.2,8,澆使椒求之，逃奔有虞，爲之庖正，以除其害
哀1.2,9,虞思於是妻之以二姚，而邑諸綸，有田一成，有衆一旅
哀1.2,10,能布其德，而兆其謀，以收夏衆，撫其官職
哀1.2,11,使女艾諜澆，使季杼誘豷
哀1.2,12,遂滅過戈，復禹之績，祀夏配天，不失舊物
哀1.2,13,今吳不如過，而越大於少康，或將豐之，不亦難乎
哀1.2,14,句踐能親而務施，施不失人，親不棄勞
哀1.2,15,與我同壤，而世爲仇讎
哀1.2,16,於是乎克而弗取，將又存之，違天而長寇讎，後雖悔之，不可食已
哀1.2,17,姬之衰也，日可俟也
哀1.2,18,介在蠻夷，而長寇讎，以是求伯，必不行矣
哀1.2,19,弗聽
哀1.2,20,退而告人曰：越十年生聚，而十年教訓，二十年之外，吳其爲沼乎
哀1.2,21,三月，越及吳平
哀1.2,22,吳入越，不書，吳不告慶越不告敗也
哀1.3,0,夏四月，齊侯衛侯救邯鄲，圍五鹿
哀1.4,0,吳之入楚也，使召陳懷公
哀1.4,1,懷公朝國人而問焉，曰：欲與楚者右，欲與吳者左
哀1.4,2,陳人從田，無田從黨
哀1.4,3,逢滑當公而進，曰：臣聞，國之興也以福，其亡也以禍
哀1.4,4,今吳未有福，楚未有禍，楚未可棄，吳未可從
哀1.4,5,而晉，盟主也
哀1.4,6,若以晉辭吳，若何
哀1.4,7,公曰：國勝君亡，非禍而何
哀1.4,8,對曰：國之有是多矣，何必不復
哀1.4,9,小國猶復，況大國乎
哀1.4,10,臣聞，國之興也，視民如傷，是其福也
哀1.4,11,其亡也，以民爲土芥，是其禍也
哀1.4,12,楚雖無德，亦不艾殺其民
哀1.4,13,吳日敝於兵，暴骨如莽，而未見德焉
哀1.4,14,天其或者正訓楚也，禍之適吳，其何日之有
哀1.4,15,陳侯從之
哀1.4,16,及夫差克越，乃修先君之怨
哀1.4,17,秋八月，吳侵陳，修舊怨也
哀1.5,0,齊侯衛侯會于乾侯，救范氏也
哀1.5,1,師及齊師衛孔圉鮮虞人伐晉，取棘蒲
哀1.6,0,吳師在陳，楚大夫皆懼，曰：闔廬惟能用其民，以敗我於柏舉
哀1.6,1,今聞其嗣又甚焉，將若之何
哀1.6,2,子西曰：二三子恤不相睦，無患吳矣
哀1.6,3,昔闔廬食不二味，居不重席，室不崇壇，器不彤鏤，宮室不觀，舟車不飾
哀1.6,4,衣服財用，擇不取費
哀1.6,5,在國，天有菑癘，親巡孤寡而共其乏困
哀1.6,6,在軍，熟食者分而後敢食，其所嘗者，卒乘與焉
哀1.6,7,勤恤其民，而與之勞逸，是以民不罷勞，死知不曠
哀1.6,8,吾先大夫子常易之，所以敗我也
哀1.6,9,今聞夫差，次有臺榭陂池焉，宿有妃嬙嬪御焉
哀1.6,10,一日之行，所欲必成，玩好必從
哀1.6,11,珍異是聚，觀樂是務
哀1.6,12,視民如讎，而用之日新
哀1.6,13,夫先自敗也已，安能敗我
哀1.7,0,冬十一月，晉趙鞅伐朝歌
哀2.1,0,二年春，伐邾，將伐絞
哀2.1,1,邾人愛其土，故賂以漷沂之田而受盟
哀2.2,0,初，衛侯遊于郊，子南僕
哀2.2,1,公曰：余無子，將立女
哀2.2,2,不對
哀2.2,3,他日又謂之，對曰：郢不足以辱社稷，君其改圖
哀2.2,4,君夫人在堂，三揖在下，君命祇辱
哀2.3,0,秋八月，齊人輸范氏粟，鄭子姚子般送之
哀2.3,1,士吉射逆之，趙鞅禦之，遇於戚
哀2.3,2,陽虎曰：吾車少，以兵車之旆與罕駟兵車先陳
哀2.3,3,罕駟自後隨而從之，彼見吾貌，必有懼心，於是乎會之，必大敗之
哀2.3,4,從之
哀2.3,5,卜戰，龜焦
哀2.3,6,樂丁曰：詩曰：爰始爰謀，爰契我龜
哀2.3,7,謀協，以故兆詢可也
哀2.3,8,簡子誓曰：范氏中行氏反易天明，斬艾百姓，欲擅晉國而滅其君
哀2.3,9,寡君恃鄭而保焉
哀2.3,10,今鄭爲不道，棄君助臣，二三子順天明，從君命，經德義，除詬恥，在此行也
哀2.3,11,克敵者，上大夫受縣，下大夫受郡，士田十萬，庶人工商遂，人臣隸圉免
哀2.3,12,志父無罪，君實圖之
哀2.3,13,若其有罪，絞縊以戮，桐棺三寸，不設屬辟，素車樸馬，無入于兆，下卿之罰也
哀2.4,0,吳洩庸如蔡納聘，而稍納師
哀2.4,1,師畢入，衆知之
哀2.4,2,蔡侯告大夫，殺公子駟以說
哀2.4,3,哭而遷墓
哀2.4,4,冬，蔡遷于州來
哀3.1,0,三年春，齊衛圍戚，求援于中山
哀3.2,0,夏五月辛卯，司鐸火
哀3.2,1,火踰公宮，桓僖災
哀3.2,2,救火者皆曰顧府
哀3.2,3,南宮敬叔至，命周人出御書，俟於宮，曰：庀女，而不在，死
哀3.2,4,子服景伯至，命宰人出禮書，以待命
哀3.2,5,命不共，有常刑
哀3.2,6,校人乘馬，巾車脂轄，百官官備，府庫慎守，官人肅給
哀3.2,7,濟濡帷幕，鬱攸從之
哀3.2,8,蒙葺公屋，自大廟始，外內以悛
哀3.2,9,助所不給
哀3.2,10,有不用命，則有常刑，無赦
哀3.2,11,公父文伯至，命校人駕乘車
哀3.2,12,季桓子至，御公立于象魏之外，命救火者傷人則止，財可爲也
哀3.2,13,命藏象魏，曰：舊章不可亡也
哀3.2,14,富父槐至，曰：無備而官辦者，猶拾瀋也
哀3.2,15,於是乎去表之槀，道還公宮
哀3.3,0,劉氏范氏世爲昏姻，萇弘事劉文公，故周與范氏
哀3.3,1,趙鞅以爲討
哀3.3,2,六月癸卯，周人殺萇弘
哀3.4,0,秋，季孫有疾，命正常曰：無死
哀3.4,1,南孺子之子，男也，則以告而立之
哀3.4,2,女也，則肥也可
哀3.4,3,季孫卒，康子即位
哀3.4,4,既葬，康子在朝
哀3.4,5,南氏生男，正常載以如朝，告曰：夫子有遺言，命其圉臣曰：南氏生男，則以告於君與大夫而立之
哀3.4,6,今生矣，男也，敢告
哀3.4,7,遂奔衛
哀3.4,8,康子請退
哀3.4,9,公使共劉視之，則或殺之矣
哀3.4,10,乃討之
哀3.4,11,召正常，正常不反
哀3.5,0,冬十月，晉趙鞅圍朝歌，師于其南，荀寅伐其郛，使其徒自北門入，己犯師而出
哀3.5,1,癸丑，奔邯鄲
哀3.6,0,十一月，趙鞅殺士皋夷，惡范氏也
哀4.1,0,四年春，蔡昭公將如吳
哀4.1,1,諸大夫恐其又遷也，承公孫翩逐而射之，入於家人而卒
哀4.1,2,以兩矢門之，衆莫敢進
哀4.1,3,文之鍇後至，曰：如牆而進，多而殺二人
哀4.1,4,鍇執弓而先，翩射之，中肘
哀4.1,5,鍇遂殺之
哀4.1,6,故逐公孫辰而殺公孫姓公孫盱
哀4.2,0,夏，楚人既克夷虎，乃謀北方
哀4.2,1,左司馬眅申公壽餘葉公諸梁致蔡於負函，致方城之外於繒關，曰：吳將泝江入郢，將奔命焉
哀4.2,2,爲一昔之期，襲梁及霍
哀4.2,3,單浮餘圍蠻氏，蠻氏潰
哀4.2,4,蠻子赤奔晉陰地
哀4.2,5,司馬起豐析與狄戎，以臨上雒
哀4.2,6,左師軍于菟和，右師軍于倉野，使謂陰地之命大夫士蔑曰：晉楚有盟，好惡同之
哀4.2,7,若將不廢，寡君之願也
哀4.2,8,不然，將通於少習以聽命
哀4.2,9,士蔑請諸趙孟
哀4.2,10,趙孟曰：晉國未寧，安能惡於楚
哀4.2,11,必速與之
哀4.2,12,士蔑乃致九州之戎，將裂田以與蠻子而城之，且將爲之卜
哀4.2,13,蠻子聽卜，遂執之與其五大夫，以畀楚師于三戶
哀4.2,14,司馬致邑立宗焉，以誘其遺民，而盡俘以歸
哀4.3,0,秋七月，齊陳乞弦施衛甯跪救范氏
哀4.3,1,庚午，圍五鹿
哀4.3,2,九月，趙鞅圍邯鄲
哀4.3,3,冬十一月，邯鄲降
哀4.3,4,荀寅奔鮮虞，趙稷奔臨
哀4.3,5,十二月，弦施逆之，遂墮臨
哀4.3,6,國夏伐晉，取邢任欒鄗逆畤陰人盂壺口，會鮮虞，納荀寅于柏人
哀5.1,0,五年春，晉圍柏人，荀寅士吉射奔齊
哀5.2,0,夏，趙鞅伐衛，范氏之故也，遂圍中牟
哀5.3,0,齊燕姬生子，不成而死
哀5.3,1,諸子鬻姒之子荼嬖，諸大夫恐其爲大子也，言於公曰：君之齒長矣，未有大子，若之何
哀5.3,2,公曰：二三子間於憂虞，則有疾疢，亦姑謀樂，何憂於無君
哀5.3,3,公疾，使國惠子高昭子立荼，寘群公子於萊
哀5.3,4,秋，齊景公卒
哀5.3,5,冬十月，公子嘉公子駒公子黔奔衛，公子鉏公子陽生來奔
哀5.3,6,萊人歌之曰：景公死乎不與埋，三軍之事乎不與謀，師乎師乎，何黨之乎
哀5.4,0,鄭駟秦富而侈，嬖大夫也，而常陳卿之車服於其庭
哀5.4,1,鄭人惡而殺之
哀5.4,2,子思曰：詩曰：不解于位，民之攸塈
哀5.4,3,不守其位而能久者鮮矣
哀5.4,4,商頌曰：不僭不濫，不敢怠皇，命以多福
哀6.1,0,六年春，晉伐鮮虞，治范氏之亂也
哀6.2,0,吳伐陳，復修舊怨也
哀6.2,1,楚子曰：吾先君與陳有盟，不可以不救
哀6.2,2,乃救陳，師于城父
哀6.3,0,齊陳乞僞事高國者，每朝，必驂乘焉
哀6.3,1,所從，必言諸大夫曰：彼皆偃蹇，將棄子之命
哀6.3,2,皆曰：高國得君，必偪我，盍去諸
哀6.3,3,固將謀子，子早圖之
哀6.3,4,圖之，莫如盡滅之
哀6.3,5,需，事之下也
哀6.3,6,及朝，則曰：彼，虎狼也
哀6.3,7,見我在子之側，殺我無日矣，請就之位
哀6.3,8,又謂諸大夫曰：二子者禍矣，恃得君而欲謀二三子，曰：國之多難，貴寵之由，盡去之而後君定
哀6.3,9,既成謀矣，盍及其未作也，先諸
哀6.3,10,作而後，悔亦無及也
哀6.3,11,大夫從之
哀6.4,0,秋七月，楚子在城父，將救陳
哀6.4,1,卜戰，不吉
哀6.4,2,卜退，不吉
哀6.4,3,王曰：然則死也
哀6.4,4,再敗楚師，不如死
哀6.4,5,棄盟逃讎，亦不如死
哀6.4,6,死一也，其死讎乎
哀6.4,7,命公子申爲王，不可
哀6.4,8,則命公子結，亦不可
哀6.4,9,則命公子啓，五辭而後許
哀6.4,10,將戰，王有疾
哀6.4,11,庚寅，昭王攻大冥，卒于城父
哀6.4,12,子閭退，曰：君王舍其子而讓，群臣敢忘君乎
哀6.4,13,從君之命，順也
哀6.4,14,立君之子，亦順也
哀6.4,15,二順不可失也
哀6.4,16,與子西子期謀，潛師，閉塗，逆越女之子章立之，而後還
哀6.5,0,八月，齊邴意茲來奔
哀6.6,0,陳僖子使召公子陽生
哀6.6,1,陽生駕而見南郭且于，曰：嘗獻馬於季孫，不入於上乘，故又獻此，請與子乘之
哀6.6,2,出萊門而告之故
哀6.6,3,闞止知之，先待諸外
哀6.6,4,公子曰：事未可知，反，與壬也處
哀6.6,5,戒之，遂行
哀6.6,6,逮夜，至於齊，國人知之
哀6.6,7,僖子使子士之母養之，與饋者皆入
哀7.1,0,七年春，宋師侵鄭，鄭叛晉故也
哀7.2,0,晉師侵衛，衛不服也
哀7.3,0,夏，公會吳于鄫
哀7.3,1,吳來徵百牢
哀7.3,2,子服景伯對曰：先王未之有也
哀7.3,3,吳人曰：宋百牢我，魯不可以後宋
哀7.3,4,且魯牢晉大夫過十，吳王百牢，不亦可乎
哀7.3,5,景伯曰：晉范鞅貪而棄禮，以大國懼敝邑，故敝邑十一牢之
哀7.3,6,君若以禮命於諸侯，則有數矣
哀7.3,7,若亦棄禮，則有淫者矣
哀7.3,8,周之王也，制禮，上物不過十二，以爲天之大數也
哀7.3,9,今棄周禮，而曰必百牢，亦唯執事
哀7.3,10,吳人弗聽
哀7.3,11,景伯曰：吳將亡矣，棄天而背本
哀7.3,12,不與，必棄疾於我
哀7.3,13,乃與之
哀7.4,0,季康子欲伐邾，乃饗大夫以謀之
哀7.4,1,子服景伯曰：小所以事大，信也
哀7.4,2,大所以保小，仁也
哀7.4,3,背大國，不信
哀7.4,4,伐小國，不仁
哀7.4,5,民保於城，城保於德
哀7.4,6,失二德者，危，將焉保
哀7.4,7,孟孫曰：二三子以爲何如
哀7.4,8,惡賢而逆之
哀7.4,9,對曰：禹合諸侯於塗山，執玉帛者萬國
哀7.4,10,今其存者，無數十焉，唯大不字小小不事大也
哀7.4,11,知必危，何故不言
哀7.4,12,魯德如邾，而以衆加之，可乎
哀7.4,13,不樂而出
哀7.5,0,宋人圍曹，鄭桓子思曰：宋人有曹，鄭之患也，不可以不救
哀7.5,1,冬，鄭師救曹，侵宋
哀8.1,0,八年春，宋公伐曹將還，褚師子肥殿
哀8.1,1,曹人詬之，不行
哀8.1,2,師待之
哀8.1,3,公聞之，怒，命反之，遂滅曹，執曹伯陽及司城彊以歸，殺之
哀8.2,0,吳爲邾故，將伐魯，問於叔孫輒
哀8.2,1,叔孫輒對曰：魯有名而無情，伐之，必得志焉
哀8.2,2,退而告公山不狃
哀8.2,3,公山不狃曰：非禮也
哀8.2,4,君子違，不適讎國
哀8.2,5,未臣而有伐之，奔命焉，死之可也
哀8.2,6,所託也則隱
哀8.2,7,且夫人之行也，不以所惡廢鄉
哀8.2,8,今子以小惡而欲覆宗國，不亦難乎
哀8.2,9,若使子率，子必辭
哀8.2,10,王將使我
哀8.2,11,子張疾之
哀8.2,12,王問於子洩
哀8.2,13,對曰：魯雖無與立，必有與斃
哀8.2,14,諸侯將救之，未可以得志焉
哀8.2,15,晉與齊楚輔之，是四讎也
哀8.2,16,夫魯，齊晉之脣
哀8.2,17,脣亡齒寒，君所知也，不救何爲
哀8.3,0,齊悼公之來也，季康子以其妹妻之，即位而逆之
哀8.3,1,季魴侯通焉，女言其情，弗敢與也
哀8.3,2,齊侯怒
哀8.3,3,夏五月，齊鮑牧帥師伐我，取讙及闡
哀8.4,0,或譖胡姬於齊侯曰：安孺子之黨也
哀8.4,1,六月，齊侯殺胡姬
哀8.5,0,齊侯使如吳請師，將以伐我，乃歸邾子
哀8.5,1,邾子又無道，吳子使大宰子餘討之，囚諸樓臺，栫之以棘
哀8.5,2,使諸大夫奉太子革以爲政
哀8.6,0,秋，及齊平
哀8.6,1,九月，臧賓如如齊蒞盟
哀8.6,2,齊閭丘明來蒞盟，且逆季姬以歸，嬖
哀8.7,0,冬十二月，齊人歸讙及闡，季姬嬖故也
哀9.1,0,九年春，齊侯使公孟綽辭師于吳
哀9.1,1,吳子曰：昔歲寡人聞命，今又革之，不知所從，將進受命於君
哀9.2,0,鄭武子賸之嬖許瑕求邑，無以與之
哀9.2,1,請外取，許之，故圍宋雍丘
哀9.2,2,宋皇瑗圍鄭師，每日遷舍，壘合
哀9.2,3,鄭師哭
哀9.2,4,子姚救之，大敗
哀9.2,5,二月甲戌，宋取鄭師于雍丘，使有能者無死，以郟張與鄭羅歸
哀9.3,0,夏，楚人伐陳，陳即吳故也
哀9.4,0,宋公伐鄭
哀9.5,0,秋，吳城邗，溝通江淮
哀9.6,0,晉趙鞅卜救鄭，遇水適火，占諸史趙史墨史龜
哀9.6,1,史龜曰：是謂沈陽，可以興兵，利以伐姜，不利子商
哀9.6,2,伐齊則可，敵宋不吉
哀9.6,3,史墨曰：盈，水名也
哀9.6,4,子，水位也
哀9.6,5,名位敵，不可干也
哀9.6,6,炎帝爲火師，姜姓其後也
哀9.6,7,水勝火，伐姜則可
哀9.6,8,史趙曰：是謂如川之滿，不可游也
哀9.6,9,鄭方有罪，不可救也
哀9.6,10,救鄭則不吉，不知其他
哀9.6,11,陽虎以周易筮之，遇泰之需，曰：宋方吉，不可與也
哀9.6,12,微子啓，帝乙之元子也
哀9.6,13,宋鄭，甥舅也
哀9.6,14,祉，祿也
哀9.6,15,若帝乙之元子歸妹而有吉祿，我安得吉焉
哀9.6,16,乃止
哀9.7,0,冬，吳子使來儆師伐齊
哀10.1,0,十年春，邾隱公來奔
哀10.1,1,齊甥也，故遂奔齊
哀10.2,0,公會吳子邾子郯子伐齊南鄙，師于鄎
哀10.3,0,齊人弒悼公，赴于師
哀10.3,1,吳子三日哭于軍門之外
哀10.3,2,徐承帥舟師將自海入齊，齊人敗之，吳師乃還
哀10.4,0,夏，趙鞅帥師伐齊，大夫請卜之
哀10.4,1,趙孟曰：吾卜於此起兵，事不再令，卜不襲吉
哀10.4,2,行也
哀10.4,3,於是乎取犁及轅，毀高唐之郭，侵及賴而還
哀10.5,0,秋，吳子使來復儆師
哀10.6,0,冬，楚子期伐陳，吳延州來季子救陳，謂子期曰：二君不務德，而力爭諸侯，民何罪焉
哀10.6,1,我請退，以爲子名，務德而安民
哀10.6,2,乃還
哀11.1,0,十一年春，齊爲鄎故，國書高無㔻帥師伐我，及清
哀11.1,1,季孫謂其宰冉求曰：齊師在清，必魯故也，若之何
哀11.1,2,求曰：一子守，二子從公禦諸竟
哀11.1,3,季孫曰：不能
哀11.1,4,求曰：居封疆之間
哀11.1,5,季孫告二子，二子不可
哀11.1,6,求曰：若不可，則君無出
哀11.1,7,一子帥師，背城而戰，不屬者，非魯人也
哀11.1,8,魯之群室衆於齊之兵車，一室敵車優矣，子何患焉
哀11.1,9,二子之不欲戰也宜，政在季氏
哀11.1,10,當子之身，齊人伐魯而不能戰，子之恥也，大不列於諸侯矣
哀11.1,11,季孫使從於朝，俟於黨氏之溝
哀11.1,12,武叔呼而問戰焉
哀11.1,13,對曰：君子有遠慮，小人何知
哀11.1,14,懿子強問之，對曰：小人慮材而言，量力而共者也
哀11.1,15,武叔曰：是謂我不成丈夫也
哀11.1,16,退而蒐乘
哀11.1,17,孟孺子洩帥右師，顏羽御，邴洩爲右
哀11.1,18,冉求帥左師，管周父御，樊遲爲右
哀11.1,19,季孫曰：須也弱
哀11.1,20,有子曰：就用命焉
哀11.1,21,季氏之甲七千，冉有以武城人三百爲己徒卒，老幼守宮，次于雩門之外
哀11.1,22,五日，右師從之
哀11.1,23,公叔務人見保者而泣，曰：事充，政重，上不能謀，士不能死，何以治民
哀11.1,24,吾既言之矣，敢不勉乎
哀11.2,0,夏，陳轅頗出奔鄭
哀11.2,1,初，轅頗爲司徒，賦封田以嫁公女
哀11.2,2,有餘，以爲己大器
哀11.2,3,國人逐之，故出
哀11.2,4,道渴，其族轅咺進稻醴粱糗腶脯焉
哀11.2,5,喜曰：何其給也
哀11.2,6,對曰：器成而具
哀11.2,7,曰：何不吾諫
哀11.2,8,對曰：懼先行
哀11.3,0,爲郊戰故，公會吳子伐齊
哀11.3,1,五月，克博
哀11.3,2,壬申，至于嬴
哀11.3,3,中軍從王，胥門巢將上軍，王子姑曹將下軍，展如將右軍
哀11.3,4,齊國書將中軍，高無㔻將上軍，宗樓將下軍
哀11.3,5,陳僖子謂其弟書：爾死，我必得志
哀11.3,6,宗子陽與閭丘明相厲也
哀11.3,7,桑掩胥御國子
哀11.3,8,公孫夏曰：二子必死
哀11.3,9,將戰，公孫夏命其徒歌虞殯
哀11.3,10,陳子行命其徒具含玉
哀11.3,11,公孫揮命其徒曰：人尋約，吳髮短
哀11.3,12,東郭書曰：三戰必死，於此三矣
哀11.3,13,使問弦多以琴，曰：吾不復見子矣
哀11.3,14,陳書曰：此行也，吾聞鼓而已，不聞金矣
哀11.4,0,吳將伐齊，越子率其衆以朝焉，王及列士皆有饋賂
哀11.4,1,吳人皆喜，唯子胥懼，曰：是豢吳也夫
哀11.4,2,諫曰：越在我，心腹之疾也，壤地同，而有欲於我
哀11.4,3,夫其柔服，求濟其欲也，不如早從事焉
哀11.4,4,得志於齊，猶獲石田也，無所用之
哀11.4,5,越不爲沼，吳其泯矣
哀11.4,6,使醫除疾，而曰必遺類焉者，未之有也
哀11.4,7,盤庚之誥曰其有顛越不共，則劓殄無遺育，無俾易種于茲邑，是商所以興也
哀11.4,8,今君易之，將以求大，不亦難乎
哀11.4,9,弗聽
哀11.4,10,使於齊，屬其子於鮑氏，爲王孫氏
哀11.4,11,反役，王聞之，使賜之屬鏤以死
哀11.4,12,將死，曰：樹吾墓檟，檟可材也
哀11.4,13,吳其亡乎
哀11.4,14,三年，其始弱矣
哀11.4,15,盈必毀，天之道也
哀11.5,0,秋，季孫命修守備，曰：小勝大，禍也，齊至無日矣
哀11.6,0,冬，衛大叔疾出奔宋
哀11.6,1,初，疾娶于宋子朝，其娣嬖
哀11.6,2,子朝出，孔文子使疾出其妻，而妻之
哀11.6,3,疾使侍人誘其初妻之娣寘於犁，而爲之一宮，如二妻
哀11.6,4,文子怒，欲攻之，仲尼止之
哀11.6,5,遂奪其妻
哀11.6,6,或淫于外州，外州人奪之軒以獻
哀11.6,7,恥是二者，故出
哀11.6,8,衛人立遺，使室孔姞
哀11.6,9,疾臣向魋，納美珠焉，與之城鉏
哀11.6,10,宋公求珠，魋不與，由是得罪
哀11.6,11,及桓氏出，城鉏人攻大叔疾，衛莊公復之，使處巢，死焉
哀11.6,12,殯於鄖，葬於少禘
哀11.7,0,季孫欲以田賦，使冉有訪諸仲尼
哀11.7,1,仲尼曰：丘不識也
哀11.7,2,三發，卒曰：子爲國老，待子而行，若之何子之不言也
哀11.7,3,仲尼不對，而私於冉有曰：君子之行也，度於禮：施取其厚，事舉其中，斂從其薄
哀11.7,4,如是，則以丘亦足矣
哀11.7,5,若不度於禮，而貪冒無厭，則雖以田賦，將又不足
哀11.7,6,且子季孫若欲行而法，則周公之典在
哀11.7,7,若欲苟而行，又何訪焉
哀11.7,8,弗聽
哀12.1,0,十二年春王正月，用田賦
哀12.2,0,夏五月，昭夫人孟子卒
哀12.2,1,昭公娶于吳，故不書姓
哀12.2,2,死不赴，故不稱夫人
哀12.2,3,不反哭，故不言葬小君
哀12.2,4,孔子與弔，適季氏
哀12.2,5,季氏不絻，放絰而拜
哀12.3,0,公會吳于橐皋，吳子使大宰嚭請尋盟
哀12.3,1,公不欲，使子貢對曰：盟，所以周信也，故心以制之，玉帛以奉之，言以結之，明神以要之
哀12.3,2,寡君以爲苟有盟焉，弗可改也已
哀12.3,3,若猶可改，日盟何益
哀12.3,4,今吾子曰必尋盟，若可尋也，亦可寒也
哀12.3,5,乃不尋盟
哀12.4,0,吳徵會于衛
哀12.4,1,初，衛人殺吳行人且姚而懼，謀於行人子羽
哀12.4,2,子羽曰：吳方無道，無乃辱吾君，不如止也
哀12.4,3,子木曰：吳方無道，國無道，必棄疾於人
哀12.4,4,吳雖無道，猶足以患衛
哀12.4,5,往也
哀12.4,6,長木之斃，無不摽也
哀12.4,7,國狗之瘈，無不噬也，而況大國乎
哀12.5,0,冬十二月，螽，季孫問諸仲尼
哀12.5,1,仲尼曰：丘聞之，火伏而後蟄者畢
哀12.5,2,今火猶西流，司曆過也
哀12.6,0,宋鄭之間有隙地焉，曰彌作頃丘玉暢喦戈鍚
哀12.6,1,子產與宋人爲成，曰，勿有是
哀12.6,2,及宋平元之族自蕭奔鄭，鄭人爲之城喦戈鍚
哀12.6,3,九月，宋向巢伐鄭，取鍚，殺元公之孫，遂圍喦
哀12.6,4,十二月，鄭罕達救喦
哀12.6,5,丙申，圍宋師
哀13.1,0,十三年春，宋向魋救其師
哀13.1,1,鄭子賸使徇曰：得桓魋者有賞
哀13.1,2,魋也逃歸
哀13.1,3,遂取宋師于喦，獲成讙郜延
哀13.1,4,以六邑爲虛
哀13.2,0,夏，公會單平公晉定公吳夫差于黃池
哀13.3,0,六月丙子，越子伐吳，爲二隧，疇無餘謳陽自南方，先及郊
哀13.3,1,吳大子友王子地王孫彌庸壽於姚自泓上觀之
哀13.3,2,彌庸見姑蔑之旗，曰：吾父之旗也
哀13.3,3,不可以見讎而弗殺也
哀13.3,4,大子曰：戰而不克，將亡國，請待之
哀13.3,5,彌庸不可，屬徒五千，王子地助之
哀13.3,6,乙酉，戰，彌庸獲疇無餘，地獲謳陽
哀13.3,7,越子至，王子地守
哀13.3,8,丙戌，復戰，大敗吳師，獲大子友王孫彌庸壽於姚
哀13.3,9,丁亥，入吳
哀13.3,10,吳人告敗于王
哀13.3,11,王惡其聞也，自剄七人於幕下
哀13.4,0,秋七月辛丑盟，吳晉爭先
哀13.4,1,吳人曰：於周室，我爲長
哀13.4,2,晉人曰：於姬姓，我爲伯
哀13.4,3,趙鞅呼司馬寅曰：日旰矣，大事未成，二臣之罪也
哀13.4,4,建鼓整列，二臣死之，長幼必可知也
哀13.4,5,對曰：請姑視之
哀13.4,6,反，曰：肉食者無墨
哀13.4,7,今吳王有墨，國勝乎
哀13.4,8,大子死乎
哀13.4,9,且夷德輕，不忍久，請少待之
哀13.4,10,乃先晉人
哀13.5,0,冬，吳及越平
哀14.1,0,十四年春，西狩於大野，叔孫氏之車子鉏商獲麟，以爲不祥，以賜虞人
哀14.1,1,仲尼觀之，曰，麟也，然後取之
哀14.2,0,小邾射以句繹來奔，曰：使季路要我，吾無盟矣
哀14.2,1,使子路，子路辭
哀14.2,2,季康子使冉有謂之曰：千乘之國，不信其盟，而信子之言，子何辱焉
哀14.2,3,對曰：魯有事于小邾，不敢問故，死其城下可也
哀14.2,4,彼不臣，而濟其言，是義之也，由弗能
哀14.3,0,齊簡公之在魯也，闞止有寵焉
哀14.3,1,及即位，使爲政
哀14.3,2,陳成子憚之，驟顧諸朝
哀14.3,3,諸御鞅言於公曰：陳闞不可並也，君其擇焉
哀14.3,4,弗聽
哀14.4,0,宋桓魋之寵害於公，公使夫人驟請享焉，而將討之
哀14.4,1,未及，魋先謀公，請以鞌易薄
哀14.4,2,公曰：不可
哀14.4,3,薄，宗邑也
哀14.4,4,乃益鞌七邑，而請享公焉，以日中爲期，家備盡往
哀14.4,5,公知之，告皇野曰：余長魋也，今將禍余，請即救
哀14.4,6,司馬子仲曰：有臣不順，神之所惡也，而況人乎
哀14.4,7,敢不承命
哀14.4,8,不得左師不可，請以君命召之
哀14.4,9,左師每食，擊鐘
哀14.4,10,聞鐘聲，公曰：夫子將食
哀14.4,11,既食，又奏
哀14.4,12,公曰：可矣
哀14.4,13,以乘車往，曰：迹人來告曰：逢澤有介麇焉
哀14.4,14,公曰：雖魋未來，得左師，吾與之田，若何
哀14.4,15,君憚告子，野曰：嘗私焉
哀14.4,16,君欲速，故以乘車逆子
哀14.4,17,與之乘，至，公告之故，拜，不能起
哀14.4,18,司馬曰：君與之言
哀14.4,19,公曰：所難子者，上有天，下有先君
哀14.4,20,對曰：魋之不共，宋之禍也，敢不唯命是聽
哀14.4,21,司馬請瑞焉，以命其徒攻桓氏
哀14.4,22,其父兄故臣曰不可，其新臣曰從吾君之命
哀14.4,23,遂攻之
哀14.4,24,子頎騁而告桓司馬
哀14.4,25,司馬欲入，子車止之，曰：不能事君，而又伐國，民不與也，衹取死焉
哀14.4,26,向魋遂入于曹以叛
哀14.4,27,六月，使左師巢伐之，欲質大夫以入焉
哀14.4,28,不能，亦入于曹，取質
哀14.4,29,魋曰：不可
哀14.4,30,既不能事君，又得罪于民，將若之何
哀14.4,31,乃舍之
哀14.4,32,民遂叛之
哀14.4,33,向魋奔衛
哀14.4,34,向巢來奔，宋公使止之，曰：寡人與子有言矣，不可以絕向氏之祀
哀14.4,35,辭曰：臣之罪大，盡滅桓氏可也
哀14.4,36,若以先臣之故，而使有後，君之惠也
哀14.4,37,若臣，則不可以入矣
哀14.5,0,甲午，齊陳恒弒其君壬于舒州
哀14.5,1,孔丘三日齊，而請伐齊三
哀14.5,2,公曰：魯爲齊弱久矣，子之伐之，將若之何
哀14.5,3,對曰：陳恒弒其君，民之不與者半
哀14.5,4,以魯之衆加齊之半，可克也
哀14.5,5,公曰：子告季孫
哀14.5,6,孔子辭，退而告人曰：吾以從大夫之後也，故不敢不言
哀14.6,0,初，孟孺子洩將圉馬於成，成宰公孫宿不受，曰：孟孫爲成之病，不圉馬焉
哀14.6,1,孺子怒，襲成，從者不得入，乃反
哀14.6,2,成有司使，孺子鞭之
哀14.6,3,秋八月辛丑，孟懿子卒，成人奔喪，弗內
哀14.6,4,袒免，哭于衢，聽共，弗許
哀14.6,5,懼，不歸
哀15.1,0,十五年春，成叛于齊
哀15.1,1,武伯伐成，不克，遂城輸
哀15.2,0,夏，楚子西子期伐吳，及桐汭，陳侯使公孫貞子弔焉，及良而卒，將以尸入
哀15.2,1,吳子使大宰嚭勞，且辭曰：以水潦之不時，無乃廩然隕大夫之尸，以重寡君之憂，寡君敢辭
哀15.2,2,上介芋尹蓋對曰：寡君聞楚爲不道，荐伐吳國，滅厥民人，寡君使蓋備使，弔君之下吏
哀15.2,3,無祿，使人逢天之慼，大命隕隊，絕世于良
哀15.2,4,廢日共積，一日遷次
哀15.2,5,今君命逆使人曰無以尸造于門，是我寡君之命委于草莽也
哀15.2,6,且臣聞之曰：事死如事生，禮也
哀15.2,7,於是乎有朝聘而終以尸將事之禮，又有朝聘而遭喪之禮
哀15.2,8,若不以尸將命，是遭喪而還也，無乃不可乎
哀15.2,9,以禮防民，猶或踰之，今大夫曰死而棄之，是棄禮也，其何以爲諸侯主
哀15.2,10,先民有言曰：無穢虐士
哀15.2,11,備使奉尸將命，苟我寡君之命達于君所，雖隕于深淵，則天命也，非君與涉人之過也
哀15.2,12,吳人內之
哀15.3,0,秋，齊陳瓘如楚，過衛，仲由見之，曰：天或者以陳氏爲斧斤，既斲喪公室，而他人有之，不可知也
哀15.3,1,其使終饗之，亦不可知也
哀15.3,2,若善魯以待時，不亦可乎
哀15.3,3,何必惡焉
哀15.3,4,子玉曰：然
哀15.3,5,吾受命矣，子使告我弟
哀15.4,0,冬，及齊平，子服景伯如齊，子贛爲介，見公孫成，曰：人皆臣人，而有背人之心，況齊人雖爲子役，其有不貳乎
哀15.4,1,子，周公之孫也，多饗大利，猶思不義
哀15.4,2,利不可得，而喪宗國，將焉用之
哀15.4,3,成曰：善哉
哀15.4,4,吾不早聞命
哀15.5,0,衛孔圉取大子蒯聵之姊，生悝
哀15.5,1,孔氏之豎渾良夫長而美，孔文子卒，通於內
哀15.5,2,大子在戚，孔姬使之焉
哀15.5,3,大子與之言曰：苟使我入獲國，服冕乘軒，三死無與
哀15.5,4,與之盟，爲請於伯姬
哀16.1,0,十六年春，瞞成褚師比出奔宋
哀16.2,0,衛侯使鄢武子告于周曰：蒯聵得罪于君父君母，逋竄于晉
哀16.2,1,晉以王室之故，不棄兄弟，寘諸河上
哀16.2,2,天誘其衷，獲嗣守封焉，使下臣肸敢告執事
哀16.2,3,王使單平公對，曰：肸以嘉命來告余一人，往謂叔父：余嘉乃成世，復爾祿次
哀16.2,4,敬之哉
哀16.2,5,方天之休
哀16.2,6,弗敬弗休，悔其可追
哀16.3,0,夏四月己丑，孔丘卒
哀16.3,1,公誄之曰：旻天不弔，不憖遺一老，俾屏余一人以在位，煢煢余在疚
哀16.3,2,嗚呼哀哉尼父
哀16.3,3,無自律
哀16.4,0,六月，衛侯飲孔悝酒於平陽，重酬之
哀16.4,1,大夫皆有納焉
哀16.4,2,醉而送之，夜半而遣之
哀16.4,3,載伯姬於平陽而行，及西門，使貳車反祏於西圃
哀16.4,4,子伯季子初爲孔氏臣，新登于公，請追之，遇載祏者，殺而乘其車
哀16.4,5,許公爲反祏，遇之，曰：與不仁人爭明，無不勝
哀16.4,6,必使先射，射三發，皆遠許爲
哀16.4,7,許爲射之，殪
哀16.4,8,或以其車從，得祏於橐中
哀16.4,9,孔悝出奔宋
哀16.5,0,楚大子建之遇讒也，自城父奔宋
哀16.5,1,又辟華氏之亂於鄭
哀16.5,2,鄭人甚善之
哀16.5,3,又適晉，與晉人謀襲鄭，乃求復焉
哀16.5,4,鄭人復之如初
哀16.5,5,晉人使諜於子木，請行而期焉
哀16.5,6,子木暴虐於其私邑，邑人訴之
哀16.5,7,鄭人省之，得晉諜焉，遂殺子木
哀16.5,8,其子曰勝，在吳，子西欲召之
哀16.5,9,葉公曰：吾聞勝也詐而亂，無乃害乎
哀16.5,10,子西曰：吾聞勝也信而勇，不爲不利
哀16.5,11,舍諸邊竟，使衛藩焉
哀16.5,12,葉公曰：周仁之謂信，率義之謂勇
哀16.5,13,吾聞勝也好復言，而求死士，殆有私乎
哀16.5,14,復言，非信也
哀16.5,15,期死，非勇也
哀16.5,16,——子必悔之
哀16.5,17,弗從，召之，使處吳竟，爲白公
哀16.5,18,請伐鄭，子西曰：楚未節也
哀16.5,19,不然，吾不忘也
哀16.5,20,他日，又請，許之，未起師
哀16.5,21,晉人伐鄭，楚救之，與之盟
哀16.5,22,勝怒，曰：鄭人在此，讎不遠矣
哀16.6,0,衛侯占夢，嬖人求酒於大叔僖子，不得，與卜人比，而告公曰：君有大臣在西南隅，弗去，懼害
哀16.6,1,乃逐大叔遺
哀16.6,2,遺奔晉
哀16.7,0,衛侯謂渾良夫曰：吾繼先君而不得其器，若之何
哀16.7,1,良夫代執火者而言，曰：疾與亡君，皆君之子也，召之而擇材焉可也
哀16.7,2,若不材，器可得也
哀16.7,3,豎告大子
哀16.7,4,大子使五人輿豭從己，劫公而强盟之，且請殺良夫
哀16.7,5,公曰：其盟免三死
哀16.7,6,曰：請三之後有罪殺之
哀16.7,7,公曰：諾哉
哀17.1,0,十七年春，衛侯爲虎幄於藉圃，成，求令名者而與之始食焉
哀17.1,1,大子請使良夫
哀17.1,2,良夫乘衷甸兩牡，紫衣狐裘
哀17.1,3,至，袒裘，不釋劍而食
哀17.1,4,大子使牽以退，數之以三罪而殺之
哀17.2,0,三月，越子伐吳，吳子禦之笠澤，夾水而陳
哀17.2,1,越子爲左右句卒，使夜或左或右，鼓譟而進
哀17.2,2,吳師分以御之
哀17.2,3,越子以三軍潛涉，當吳中軍而鼓之，吳師大亂，遂敗之
哀17.3,0,晉趙鞅使告于衛，曰：君之在晉也，志父爲主
哀17.3,1,請君若太子來，以免志父
哀17.3,2,不然，寡君其曰志父之爲也
哀17.3,3,衛侯辭以難，大子又使椓之
哀17.4,0,楚白公之亂，陳人恃其聚而侵楚
哀17.4,1,楚既寧，將取陳麥
哀17.4,2,楚子問帥於大師子穀與葉公諸梁，子穀曰：右領差車與左史老皆相令尹司馬以伐陳，其可使也
哀17.4,3,子高曰：率賤，民慢之，懼不用命焉
哀17.4,4,子穀曰：觀丁父，鄀俘也，武王以爲軍率，是以克州蓼，服隨唐，大啓群蠻
哀17.4,5,彭仲爽，申俘也，文王以爲令尹，實縣申息，朝陳蔡，封畛於汝
哀17.4,6,唯其任也，何賤之有
哀17.4,7,子高曰：天命不謟
哀17.4,8,令尹有憾於陳，天若亡之，其必令尹之子是與，君盍舍焉
哀17.4,9,臣懼右領與左史有二俘之賤而無其令德也
哀17.4,10,王卜之，武城尹吉
哀17.4,11,使帥師取陳麥
哀17.4,12,陳人御之，敗，遂圍陳
哀17.4,13,秋七月己卯，楚公孫朝帥師滅陳
哀17.5,0,衛侯夢于北宮，見人登昆吾之觀，被髮北面而譟曰：登此昆吾之墟，緜緜生之瓜
哀17.5,1,余爲渾良夫，叫天無辜
哀17.5,2,公親筮之，胥彌赦占之，曰：不害
哀17.5,3,與之邑，寘之而逃，奔宋
哀17.5,4,衛侯貞卜，其繇曰：如魚竀尾，衡流而方羊
哀17.5,5,裔焉大國，滅之，將亡
哀17.5,6,闔門塞竇，乃自後踰
哀17.6,0,公會齊侯盟于蒙，孟武伯相
哀17.6,1,齊侯稽首，公拜
哀17.6,2,齊人怒
哀17.6,3,武伯曰：非天子，寡君無所稽首
哀17.6,4,武伯問於高柴曰：諸侯盟，誰執牛耳
哀17.6,5,季羔曰：鄫衍之役，吳公子姑曹
哀17.6,6,發陽之役，衛石魋
哀17.6,7,武伯曰：然則彘也
哀17.7,0,宋皇瑗之子麇有友曰田丙，而奪其兄酁般邑以與之
哀17.7,1,酁般慍而行，告桓司馬之臣子儀克
哀17.7,2,子儀克適宋，告夫人曰：麇將納桓氏
哀17.7,3,公問諸子仲
哀17.7,4,初，子仲將以杞姒之子非我爲子
哀17.7,5,麇曰：必立伯也，是良材
哀17.7,6,子仲怒，弗從，故對曰：右師則老矣，不識麇也
哀17.7,7,公執之
哀17.7,8,皇瑗奔晉，召之
哀18.1,0,十八年春，宋殺皇瑗
哀18.1,1,公聞其情，復皇氏之族，使皇緩爲右師
哀18.2,0,巴人伐楚，圍鄾
哀18.2,1,初，右司馬子國之卜也，觀瞻曰：如志
哀18.2,2,故命之
哀18.2,3,及巴師至，將卜帥
哀18.2,4,王曰：寧如志，何卜焉
哀18.2,5,使帥師而行
哀18.2,6,請承，王曰：寢尹工尹勤先君者也
哀18.2,7,三月，楚公孫寧吳由于薳固敗巴師于鄾，故封子國於析
哀18.3,0,夏，衛石圃逐其君起，起奔齊
哀18.3,1,衛侯輒自齊復歸，逐石圃，而復石魋與大叔遺
哀19.1,0,十九年春，越人侵楚，以誤吳也
哀19.1,1,夏，楚公子慶公孫寬追越師，至冥，不及，乃還
哀19.2,0,秋，楚沈諸梁伐東夷，三夷男女及楚師盟于敖
哀19.3,0,冬，叔青如京師，敬王崩故也
哀20.1,0,二十年春，齊人來徵會
哀20.1,1,夏，會于廩丘，爲鄭故，謀伐晉
哀20.1,2,鄭人辭諸侯
哀20.1,3,秋，師還
哀20.2,0,吳公子慶忌驟諫吳，子曰：不改，必亡
哀20.2,1,弗聽
哀20.2,2,出居于艾，遂適楚
哀20.2,3,聞越將伐吳，冬，請歸平越，遂歸
哀20.2,4,欲除不忠者以說于越
哀20.2,5,吳人殺之
哀20.3,0,十一月，越圍吳，趙孟降於喪食
哀20.3,1,楚隆曰：三年之喪，親暱之極也，主又降之，無乃有故乎
哀20.3,2,趙孟曰：黃池之役，先主與吳王有質，曰：好惡同之
哀20.3,3,今越圍吳，嗣子不廢舊業而敵之，非晉之所能及也，吾是以爲降
哀20.3,4,楚隆曰：若使吳王知之，若何
哀20.3,5,趙孟曰：可乎
哀20.3,6,隆曰：請嘗之
哀20.3,7,乃往，先造于越軍，曰：吳犯間上國多矣，聞君親討焉，諸夏之人莫不欣喜，唯恐君志之不從，請入視之
哀20.3,8,許之
哀20.3,9,告于吳王曰：寡君之老無恤使陪臣隆，敢展謝其不共：黃池之役，君之先臣志父得承齊盟，曰好惡同之
哀20.3,10,今君在難，無恤不敢憚勞，非晉國之所能及也，使陪臣敢展布之
哀20.3,11,王拜稽首曰：寡人不佞，不能事越，以爲大夫憂，拜命之辱
哀20.3,12,與之一簞珠，使問趙孟，曰：句踐將生憂寡人，寡人死之不得矣
哀20.3,13,王曰：溺人必笑，吾將有問也
哀20.3,14,史黯何以得爲君子
哀20.3,15,對曰：黯也進不見惡，退無謗言
哀20.3,16,王曰：宜哉
哀21.1,0,二十一年夏五月，越人始來
哀21.2,0,秋八月，公及齊侯邾子盟于顧
哀21.2,1,齊人責稽首，因歌之曰：魯人之皋，數年不覺，使我高蹈
哀21.2,2,唯其儒書，以爲二國憂
哀22.1,0,二十二年夏四月，邾隱公自齊奔越，曰：吳爲無道，執父立子
哀22.1,1,越人歸之，大子革奔越
哀22.2,0,冬十一月丁卯，越滅吳，請使吳王居甬東
哀22.2,1,辭曰：孤老矣，焉能事君
哀22.2,2,乃縊
哀22.2,3,越人以歸
哀23.1,0,二十三年春，宋景曹卒
哀23.1,1,季康子使冉有弔，且送葬，曰：敝邑有社稷之事，使肥與有職競焉，是以不得助執紼，使求從輿人，曰：以肥之得備彌甥也，有不腆先人之產馬，使求薦諸夫人之宰，其可以稱旌繁乎
哀23.2,0,夏六月，晉荀瑤伐齊，高無㔻帥師禦之
哀23.2,1,知伯視齊師，馬駭，遂驅之，曰：齊人知余旗，其謂余畏而反也
哀23.2,2,及壘而還
哀23.3,0,秋八月，叔青如越，始使越也
哀23.3,1,越諸鞅來聘，報叔青也
哀24.1,0,二十四年夏四月，晉侯將伐齊，使來乞師，曰：昔臧文仲以楚師伐齊，取穀
哀24.1,1,宣叔以晉師伐齊，取汶陽
哀24.1,2,寡君欲徼福於周公，願乞靈於臧氏
哀24.1,3,臧石帥師會之，取廩丘
哀24.1,4,軍吏令繕，將進
哀24.1,5,萊章曰：君卑政暴，往歲克敵，今又勝都，天奉多矣，又焉能進
哀24.1,6,是躗言也
哀24.1,7,役將班矣
哀24.1,8,晉師乃還
哀24.1,9,餼臧石牛，大史謝之，曰：以寡君之在行，牢禮不度，敢展謝之
哀24.2,0,邾子又無道，越人執之以歸，而立公子何
哀24.2,1,何亦無道
哀24.3,0,公子荆之母嬖，將以爲夫人，使宗人釁夏獻其禮
哀24.3,1,對曰：無之
哀24.3,2,公怒曰：女爲宗司，立夫人，國之大禮也，何故無之
哀24.3,3,對曰：周公及武公娶於薛，孝惠娶於商，自桓以下娶於齊，此禮也則有
哀24.3,4,若以妾爲夫人，則固無其禮也
哀24.3,5,公卒立之，而以荆爲大子，國人始惡之
哀24.4,0,閏月，公如越，得大子適郢，將妻公而多與之地
哀24.4,1,公孫有山使告于季孫
哀24.4,2,季孫懼，使因大宰嚭而納賂焉，乃止
哀25.1,0,二十五年夏五月庚辰，衛侯出奔宋
哀25.2,0,六月，公至自越，季庚子孟武伯逆於五梧
哀25.2,1,郭重僕，見二子，曰：惡言多矣，君請盡之
哀25.2,2,公宴於五梧，武伯爲祝，惡郭重，曰：何肥也
哀25.2,3,季孫曰：請飲彘也
哀25.2,4,以魯國之密邇仇讎，臣是以不獲從君，克免於大行，又謂重也肥
哀25.2,5,公曰：是食言多矣，能無肥乎
哀25.2,6,飲酒不樂，公與大夫始有惡
哀26.1,0,二十六年夏五月，叔孫舒帥師會越皋如舌庸宋樂茷納衛侯，文子欲納之
哀26.1,1,懿子曰：君愎而虐，少待之，必毒於民，乃睦於子矣
哀26.1,2,師侵外州，大獲
哀26.1,3,出禦之，大敗
哀26.1,4,掘褚師定子之墓，焚之于平莊之上
哀26.2,0,宋景公無子，取公孫周之子得與啓畜諸公宮，未有立焉
哀26.2,1,於是皇緩爲右師，皇非我爲大司馬，皇懷爲司徒，靈不緩爲左師，樂茷爲司城，樂朱鉏爲大司寇，六卿三族降聽政，因大尹以達
哀26.2,2,大尹常不告，而以其欲稱君命以令
哀26.2,3,國人惡之
哀26.2,4,司城欲去大尹，左師曰：縱之，使盈其罪
哀26.2,5,重而無基，能無敝乎
哀26.3,0,衛出公自城鉏使以弓問子贛，且曰：吾其入乎
哀26.3,1,子贛稽首受弓，對曰：臣不識也
哀26.3,2,私於使者曰：昔成公孫於陳，甯武子孫莊子爲宛濮之盟而君入
哀26.3,3,獻公孫於齊，子鮮子展爲夷儀之盟而君入
哀26.3,4,今君再在孫矣，內不聞獻之親，外不聞成之卿，則賜不識所由入也
哀26.3,5,詩曰：無競惟人，四方其順之
哀26.3,6,若得其人，四方以爲主，而國於何有
哀27.1,0,二十七年春，越子使舌庸來聘，且言邾田，封于駘上
哀27.2,0,夏四月己亥，季康子卒
哀27.2,1,公弔焉，降禮
哀27.3,0,晉荀瑤帥師伐鄭，次于桐丘
哀27.3,1,鄭駟弘請救于齊
哀27.3,2,齊師將興，陳成子屬孤子三日朝
哀27.3,3,設乘車兩馬，繫五邑焉
哀27.3,4,召顏涿聚之子晉，曰：隰之役，而父死焉
哀27.3,5,以國之多難，未女恤也
哀27.3,6,今君命女以是邑也，服車而朝，毋廢前勞
哀27.3,7,乃救鄭
哀27.3,8,及留舒，違穀七里，穀人不知
哀27.3,9,及濮，雨，不涉
哀27.3,10,子思曰：大國在敝邑之宇下，是以告急
哀27.3,11,今師不行，恐無及也
哀27.3,12,成子衣製杖戈，立於阪上，馬不出者，助之鞭之
哀27.3,13,知伯聞之，乃還，曰：我卜伐鄭，不卜敵齊
哀27.3,14,使謂成子曰：大夫陳子，陳之自出
哀27.3,15,陳之不祀，鄭之罪也，故寡君使瑤察陳衷焉，謂大夫其恤陳乎
哀27.3,16,若利本之顛，瑤何有焉
哀27.3,17,成子怒曰：多陵人者皆不在，知伯其能久乎
哀27.4,0,公患三桓之侈也，欲以諸侯去之
哀27.4,1,三桓亦患公之妄也，故君臣多間
哀27.4,2,公游于陵阪，遇孟武伯於孟氏之衢，曰：請有問於子：余及死乎
哀27.4,3,對曰：臣無由知之
哀27.4,4,三問，卒辭不對
哀27.4,5,公欲以越伐魯而去三桓，秋八月甲戌，公如公孫有陘氏
哀27.4,6,因孫於邾，乃遂如越
哀27.4,7,國人施公孫有山氏
哀27.5,0,悼之四年，晉荀瑤帥師圍鄭，未至，鄭駟弘曰：知伯愎而好勝，早下之，則可行也
哀27.5,1,乃先保南里以待之
哀27.5,2,知伯入南里，門于桔柣之門
哀27.5,3,鄭人俘酅魁壘，賂之以知政，閉其口而死
哀27.5,4,將門，知伯謂趙孟：入之
哀27.5,5,對曰：主在此
哀27.5,6,知伯曰：惡而無勇，何以爲子
哀27.5,7,對曰：以能忍恥，庶無害趙宗乎
哀27.5,8,知伯不悛，趙襄子由是惎知伯，遂喪之
哀27.5,9,知伯貪而愎，故韓魏反而喪之
